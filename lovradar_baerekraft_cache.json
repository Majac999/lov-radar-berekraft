{
  "Produktkontrolloven": {
    "hash": "3d23c8763f7b70471a5989e10724340b9d305f67884be1f10b01e35db63bd885",
    "text": "Lov om kontroll med produkter og forbrukertjenester (produktkontrolloven)   Innholdsfortegnelse    Lovens forskrifter  Lovens forskrifter ⎙ Skriv ut Trykk Escape for å lukke innholdsfortegnelse Søk i innholdsfortegnelse (listen oppdateres idet du skriver) Produktkontrolloven - prodktrl § 1. Lovens formål § 2. Lovens saklige virkeområde § 2 a. Definisjoner § 3. Aktsomhetsplikt m.v. § 3 a. Substitusjonsplikt § 3 b. Kriterier for vurdering av sikkerheten ved forbrukerprodukter og forbrukertjenester § 4. Myndighet for Kongen. § 4a. Energieffektivitetskrav § 4 b. Myndighet for tilsynsmyndigheten § 5. Opplysningsplikt. § 5 a. Oppbevaring av dokumenter for sporing av forbrukerprodukter § 6. Midlertidig forbud. § 6 a. Tilbakekall m.v. av produkter og forbrukertjenester. § 6 b. Meldeplikt § 7. Godkjenning av produkt. § 8. Tilsyn. § 8 a. Gebyrer. § 9. Rett til informasjon om produkter som foreligger hos offentlig organ § 10. Rett til informasjon om produkter fra produsent, importør, bearbeider, omsetter eller bruker av produkt § 11. Taushetsplikt. § 12. Straffansvar. § 12 a. Overtredelsesgebyr. § 13. Tvangsmulkt. § 14. Lovens stedlige virkeområde. § 15. Bestemmelser til gjennomføring av loven. § 16. Ikrafttreden – oppheving av og endring i andre lover. Ditt søk ga dessverre ingen treff. Lov om kontroll med produkter og forbrukertjenester (produktkontrolloven) Dato LOV-1976-06-11-79 Departement Justis- og beredskapsdepartementet Sist endret LOV-2020-06-19-86 fra 01.07.2020 Ikrafttredelse 01.09.1977 Rettet 24.08.2021 (faglige fotnoter fjernet, UU-tilpasset) Korttittel Produktkontrolloven – prodktrl EØS/EU/Schengen EØS-avtalen vedlegg II kap. XIX nr. 3h (direktiv 2001/95/EF ). Jf. tidligere lov 19 juni 1970 nr. 68. Lovens tittel endret ved lov 11 juni 1993 nr. 68 . Jf. bl.a. lov 21 des 2005 nr. 102, pbl. § 29-7 . Kort om loven Sist endret 11.10.2023 Produktkontrolloven er en norsk lov som stiller krav til produkter og forbrukertjenester for å forebygge helseskade eller miljøforstyrrelser. Loven omfatter et generelt ansvar ved fremstilling av produkter i tillegg til etablering av en statlig produktkontroll. Loven avløste flere spredte regler i lovgivningen og enkeltstående avtaler med ulike industriaktører. Bakgrunnen for lovforslaget var et påtrengende behov for kontroll av nye produkter i forbindelse med etterkrigstidens industriutvikling. Særlig kunne kommersialisering og masseproduksjon av nye kjemiske komponenter i produkter medføre langsiktig risiko for mennesker, økosystemer og miljøet som helhet. Det fantes ikke tilstrekkelig kunnskap om økologisk påvirkning og opphopning eller nedbrytning av de nye stoffene som industrien tok i bruk. Det var heller ikke overordnet tilsyn eller kontroll med det samlede nivået for avfallsproduksjon, forurensning og bruk av kjemiske stoffer. Som følge av manglende kunnskap kunne ukjente konsekvenser gjøre seg gjeldende ved ulike stadier av produktets levetid. Loven etablerte derfor et generelt ansvar for industriell fremstilling og massedistribusjon av produkter. Les mer i Store norske leksikon . § 1. Lovens formål Denne lov har til formål å: a. forebygge at produkter og forbrukertjenester medfører helseskade, herunder sørge for at forbrukerprodukter og forbrukertjenester er sikre, b. forebygge at produkter medfører miljøforstyrrelse, bl.a. i form av forstyrrelse av økosystemer, forurensning, avfall, støy og lignende, c. forebygge miljøforstyrrelse ved å fremme effektiv bruk av energi i produkter. 0 Endret ved lover 2 apr 1993 nr. 38 , 11 juni 1993 nr. 68 , 25 juni 1999 nr. 53 , 29 apr 2005 nr. 23 (ikr. 1 mai 2005 iflg. res. 29 apr 2005 nr. 396 ). § 2. Lovens saklige virkeområde Denne lov kommer til anvendelse på produksjon, herunder utprøving, innførsel, omsetning, bruk og annen behandling av produkt og forbrukertjenester. Kongen kan ved forskrift eller enkeltvedtak bestemme at produkt eller forbrukertjeneste helt eller delvis skal være unntatt fra lovens virkeområde. 0 Endret ved lover 2 apr 1993 nr. 38 , 11 juni 1993 nr. 68 , 21 juni 2002 nr. 34 (ikr. 1 juli 2002), 29 apr 2005 nr. 23 (ikr. 1 mai 2005 iflg. res. 29 apr 2005 nr. 396 ). § 2 a. Definisjoner Med produkt menes råvare, hjelpestoff, halvfabrikat og ferdig vare av ethvert slag. Med forbruker menes en fysisk person som ikke hovedsakelig handler som ledd i næringsvirksomhet. Med forbrukerprodukt menes ethvert produkt som er beregnet på forbrukere eller som med rimelighet kan forventes brukt av forbrukere. Med sikkert forbrukerprodukt menes et forbrukerprodukt som med utgangspunkt i normale bruksvilkår eller bruksvilkår som med rimelighet kan forventes, ikke medfører en uakseptabel risiko for helseskade, som ikke er i samsvar med et høyt vernenivå for menneskers helse og sikkerhet. Med forbrukertjenester menes tjenester som tilbys fysiske personer hovedsakelig utenfor næringsvirksomhet. Med sikker forbrukertjeneste menes en tjeneste som med utgangspunkt i normale vilkår for gjennomføring eller vilkår for gjennomføring som med rimelighet kan forventes, ikke medfører en uakseptabel risiko for helseskade, som ikke er i samsvar med et høyt vernenivå for menneskers helse og sikkerhet. Med harmonisert standard menes europeisk standard som er utarbeidet i overensstemmelse med mandat fra EU-kommisjonen og EFTA, og som er offentliggjort i EF-tidende og i EØS-tillegget til disse. 0 Tilføyd ved lov 29 apr 2005 nr. 23 (ikr. 1 mai 2005 iflg. res. 29 apr 2005 nr. 396 ). § 3. Aktsomhetsplikt m.v. Den som produserer, innfører, omsetter, bruker eller på annen måte behandler produkt som kan medføre virkning som nevnt i § 1 , skal vise aktsomhet og treffe rimelige tiltak for å forebygge og begrense slik virkning. Den som eier eller leder virksomhet som tilbyr forbrukertjenester, eller utfører arbeid i slik virksomhet, skal vise aktsomhet og treffe rimelige tiltak for å forebygge at forbrukertjenesten medfører helseskade. Mottaker av forbrukertjeneste skal vise aktsomhet ved benyttelse av tjenesten. Den som produserer eller innfører produkt plikter å skaffe seg slik kunnskap som er nødvendig for å vurdere om det kan medføre virkning som nevnt i § 1 . Den som eier eller leder virksomhet som tilbyr forbrukertjenester, plikter å skaffe seg slik kunnskap som er nødvendig for å kunne vurdere faren for helseskade. Personer som nevnt i tredje og fjerde ledd plikter å gi bruker av forbrukerprodukt og mottaker av en forbrukertjeneste tilstrekkelig og relevant informasjon slik at disse settes i stand til å vurdere sikkerheten ved disse og eventuelt sikre seg mot fare, med mindre dette klart fremgår uten slik informasjon. Informasjonen skal være tydelig, lett tilgjengelig og tilpasset brukerens og mottakerens behov. Slike opplysninger medfører ikke fritak fra lovens øvrige krav. Denne paragraf gjelder ikke for et produkts energieffektivitet. 0 Endret ved lover 11 juni 1993 nr. 68 , 25 juni 1999 nr. 53 , 29 apr 2005 nr. 23 (ikr. 1 mai 2005 iflg. res. 29 apr 2005 nr. 396 ). § 3 a. Substitusjonsplikt Virksomhet som bruker produkt med innhold av kjemisk stoff som kan medføre virkning som nevnt i § 1 skal vurdere om det finnes alternativ som medfører mindre risiko for slik virkning. Virksomheten skal i så fall velge dette alternativet, hvis det kan skje uten urimelig kostnad eller ulempe. 0 Tilføyd ved lov 20 aug 1999 nr. 70 (ikr. 1 jan 2000). § 3 b. Kriterier for vurdering av sikkerheten ved forbrukerprodukter og forbrukertjenester Dersom annet ikke følger av fjerde ledd, skal forbrukerprodukter anses å være sikre, jf. § 2 a fjerde ledd, når de er i overensstemmelse med nasjonal standard som oppfyller kravene i harmonisert standard. Dersom harmonisert standard som nevnt i første ledd ikke foreligger, eller der denne ikke er dekkende for det aktuelle produkt, skal produktets sikkerhet vurderes ved særlig å ta hensyn til: a. Nasjonale standarder som ikke er nevnt i første ledd. b. Kommisjonsrekommandasjoner som angir retningslinjer for produktsikkerhetsvurderingen. c. Regler for god praksis for produktsikkerhet som gjelder på det aktuelle området. d. Det gjeldende tekniske utviklingsnivå. e. Det sikkerhetsnivå som med rimelighet kan forventes av brukeren. Første og annet ledd gjelder tilsvarende ved vurdering av om forbrukertjenester anses å være sikre, jf. § 2 a sjette ledd. Bestemmelsene i denne paragraf er ikke til hinder for at det fattes vedtak etter §§ 4 , 6 og 6 a i tilfeller der det viser seg at forbrukerproduktet eller forbrukertjenesten, til tross for overensstemmelse med kriteriene oppstilt i første og annet ledd, ikke er sikker. 0 Tilføyd ved lov 29 apr 2005 nr. 23 (ikr. 1 mai 2005 iflg. res. 29 apr 2005 nr. 396 ). § 4. Myndighet for Kongen. Når det finnes påkrevet for å forebygge at produkt medfører virkning som nevnt i § 1 , kan Kongen treffe vedtak om: a. produksjon, innførsel, omsetning, merking, bruk og annen behandling av produkt, b. retur- og panteordninger, gjenvinning og avfallsbehandling m.v. av produkt, c. hvordan produkt skal være innrettet eller sammensatt, og maksimalgrenser for støy og utslipp av forurensende stoffer fra produkt, d. at produkt ikke kan produseres, innføres eller omsettes uten godkjenning, e. forbud mot produksjon, innførsel, omsetning og bruk av produkt. Når det finnes påkrevet for å forebygge at forbrukertjeneste medfører helseskade, kan Kongen treffe vedtak om: a. offentliggjøring av advarsels- eller sikkerhetsinformasjon b. krav til kvalifikasjoner hos den som utfører arbeid knyttet til forbrukertjenesten c. krav til driften d. at forbrukertjeneste ikke kan tilbys uten godkjenning e. forbud mot å tilby forbrukertjenesten Vedtak i medhold av første og annet ledd skal i alminnelighet treffes ved forskrift og gjelde produkter eller forbrukertjenester av en viss art. Det kan fastsettes at de bare skal gjelde for visse geografiske områder. 0 Endret ved lover 11 juni 1993 nr. 68 , 29 apr 2005 nr. 23 (ikr. 1 mai 2005 iflg. res. 29 apr 2005 nr. 396 ). § 4a. Energieffektivitetskrav For å fremme energieffektive produkter, kan Kongen treffe vedtak om: a. maksimalgrenser for produkts energibruk, herunder metode for beregning av maksimalt tillatt energibruk, hvem som skal foreta beregningen og fremgangsmåter for prøving; b. produksjon og omsetning av produkt; c. merking av produkt, herunder utformingen av merkingen og om at produkt som omsettes i strid med vedtak om merking skal trekkes tilbake fra markedet; d. teknisk dokumentasjon, herunder hvem som skal utarbeide denne og hvor lenge dokumentasjonen skal stå til rådighet for eventuelt tilsyn. Den tekniske dokumentasjonen skal så langt det er nødvendig for vurderingen av produktets energieffektivitet omfatte konstruksjonen av, fremstillingen av og virkemåten til produktet; e. skriftlig erklæring om samsvar mellom merking og reell energibruk, herunder oppbevaring av slik erklæring. Vedtak i medhold av første ledd skal i alminnelighet treffes ved forskrift og gjelde produkter av en viss art. 0 Tilføyd ved lov 25 juni 1999 nr. 53 , endret ved lov 29 apr 2005 nr. 23 (ikr. 1 mai 2005 iflg. res. 29 apr 2005 nr. 396 ). § 4 b. Myndighet for tilsynsmyndigheten Tilsynsmyndigheten kan treffe enkeltvedtak som er nødvendige for gjennomføringen av bestemmelser gitt i eller i medhold av §§ 3 , 3 a , 3 b , 4, 5, 6 a, 6 b, 8 og 12 a. 0 Tilføyd ved lov 19 juni 2020 nr. 86 (ikr. 1 juli 2020 iflg. res. 19 juni 2020 nr. 1273 ). § 5. Opplysningsplikt. Enhver plikter etter pålegg av Kongen å gi de opplysninger som er nødvendig for gjennomføring av gjøremål etter loven. Offentlige myndigheter plikter å gi opplysninger uten hinder av taushetsplikt. Kongen kan bestemme i hvilken form opplysningene skal gis. Kongen kan kreve at den som produserer, innfører eller omsetter produkt fremlegger representativ prøve av produktet vederlagsfritt eller sørger for eller bekoster undersøkelser som finnes nødvendig for å vurdere et produkts egenskaper og virkninger. Kongen kan bestemme at kostnadene ved fremleggelse av representativ prøve eller undersøkelser som nevnt i annet ledd skal fordeles på flere produsenter, importører eller omsettere, eller at de helt eller delvis skal dekkes av det offentlige. Kostnadene og refusjon for kostnadene er tvangsgrunnlag for utlegg. 0 Endret ved lover 26 juni 1992 nr. 86 , 8 des 2000 nr. 85 (ikr. 1 jan 2001 iflg. res. 8 des 2000 nr. 1234 ), 29 apr 2005 nr. 23 (ikr. 1 mai 2005 iflg. res. 29 apr 2005 nr. 396 ), 19 juni 2020 nr. 86 (ikr. 1 juli 2020 iflg. res. 19 juni 2020 nr. 1273 ). § 5 a. Oppbevaring av dokumenter for sporing av forbrukerprodukter Enhver som distribuerer forbrukerprodukter skal ha tilgjengelig opplysninger som er nødvendig for å kunne spesifisere og spore produktenes opprinnelse. Opplysningene skal holdes tilgjengelig for kontroll i 5 år fra utgangen av det året de mottas. 0 Tilføyd ved lov 29 apr 2005 nr. 23 (ikr. 1 mai 2005 iflg. res. 29 apr 2005 nr. 396 ). § 6. Midlertidig forbud. Kongen kan når særlige grunner foreligger nedlegge midlertidig forbud mot produksjon, innførsel, omsetning, bruk eller annen behandling av produkt, eller mot å tilby forbrukertjeneste, inntil tilstrekkelige opplysninger er fremlagt i overensstemmelse med § 5 . Det samme gjelder dersom det er skjellig grunn til å trekke de framlagte opplysninger i tvil. Når det finnes påkrevet for å vurdere produktets egenskaper, eller helserisiko ved forbrukertjenesten, og for å fastsette nærmere bestemmelser i henhold til § 4 , kan det nedlegges forbud som nevnt i første ledd i inntil 6 måneder regnet fra det tidspunkt det foreligger tilstrekkelige opplysninger. Når særskilte grunner taler for det, kan et slikt forbud forlenges i ytterligere 6 måneder. 0 Endret ved lover 26 juni 1992 nr. 86 , 11 juni 1993 nr. 68 , 29 apr 2005 nr. 23 (ikr. 1 mai 2005 iflg. res. 29 apr 2005 nr. 396 ). § 6 a. Tilbakekall m.v. av produkter og forbrukertjenester. Kongen kan fatte vedtak etter denne paragrafen hvis det foreligger en uakseptabel risiko for at et produkt medfører helseskade eller miljøforstyrrelse som nevnt i § 1 første ledd, eller for at forbrukertjeneste medfører uakseptabel risiko for helseskade. Vedtak kan gå ut på at det gis pålegg til den som produserer, innfører, bearbeider, omsetter, bruker eller på annen måte behandler produkt om å treffe tiltak, alene eller i samarbeid, for å redusere risikoen ved produktet, herunder: a. Offentliggjøre advarselsinformasjon e.l. til distributør eller brukere av produktet. b. Tilbakekalle produktet fra brukere eller distributører. c. Uskadeliggjøre produktet. For forbrukertjenester kan vedtak gå ut på at den ansvarlige for virksomheten som har ytet tjenesten, skal a. Offentliggjøre advarselsinformasjon til brukere b. Rette det forhold som skaderisikoen skyldes Det kan videre treffes vedtak om forbud mot eksport av produkter og forbrukertjenester som utgjør en uakseptabel risiko som nevnt i første ledd. Vedkommende myndighet kan selv iverksette tiltak etter annet og tredje ledd. Kostnadene ved dette kan kreves refundert av den som kunne ha fått pålegg om slikt tiltak. 0 Tilføyd ved lov 15 juni 1990 nr. 33 , endret ved lover 11 juni 1993 nr. 68 , 29 apr 2005 nr. 23 (ikr. 1 mai 2005 iflg. res. 29 apr 2005 nr. 396 ). § 6 b. Meldeplikt Produsent, importør eller distributør som vet eller burde vite at produkt vedkommende har gjort tilgjengelig for bruker utgjør en uakseptabel risiko for virkning som nevnt i § 1 , skal straks informere tilsynsmyndighetene om dette. Ved melding av forbrukerprodukter som ikke er sikre, skal informasjonen til tilsynsmyndighetene også inneholde opplysninger om de tiltak som er iverksatt for å forhindre at produktet medfører en uakseptabel risiko for forbruker. Kongen kan gi nærmere regler om krav til meldeplikten og om når det kan gjøres unntak fra denne. Meldeplikten etter første og annet ledd gjelder tilsvarende for den som eier eller leder virksomhet som tilbyr forbrukertjenester og som vet eller burde vite at denne utgjør en uakseptabel risiko for helseskade. 0 Tilføyd ved lov 15 juni 1990 nr. 33 , endret ved lover 11 juni 1993 nr. 68 , 29 apr 2005 nr. 23 (ikr. 1 mai 2005 iflg. res. 29 apr 2005 nr. 396 ). § 7. Godkjenning av produkt. Departementet kan gi forskrift om saksbehandlingsregler til utfylling av reglene i tjenesteloven for søknad om godkjenning av produkt, herunder om saksbehandlingsfrist og rettsvirkninger av fristoverskridelse. Unntak fra tjenesteloven § 11 annet ledd kan bare gjøres når det er begrunnet ut fra tvingende allmenne hensyn, herunder hensynet til privatpersoners beskyttelsesverdige interesser. 0 Endret ved lover 11 juni 1993 nr. 68 , 19 juni 2009 nr. 103 (ikr. 28 des 2009 iflg. res. 19 juni 2009 nr. 672 ). § 8. Tilsyn. Kongen bestemmer hvem som skal føre tilsyn med gjennomføringen av denne lov. Tilsynsmyndigheten skal ha fri adgang til bygning, transportmiddel, lager, innretning, område m.v. hvor produkt som kan medføre virkning som nevnt i § 1 , befinner seg, eller hvor forbrukertjeneste som kan medføre helseskade, tilbys. Tilsynsmyndigheten kan også foreta nødvendig prøvetaking og kontroll med slike produkter eller utstyr m.v. som benyttes til slike forbrukertjenester. Med mindre tungtveiende hensyn tilsier noe annet, skal tilsynsmyndigheten utferdige skriftlig rapport om resultatet av kontrollen. Kongen kan gi forskrifter om internkontroll og internkontrollsystemer for å sikre at krav fastsatt i eller i medhold av denne lov overholdes. 0 Tilføyd ved lov 27 juli 1990 nr. 52 , endret ved lover 11 juni 1993 nr. 68 , 8 des 2000 nr. 85 (ikr. 1 jan 2001 iflg. res. 8 des 2000 nr. 1234 ). § 8 a. Gebyrer. Kongen kan gi forskrift om gebyrer for behandling av søknader om tillatelser o.l. etter denne lov eller forskrift fastsatt i medhold av loven, og for kontrolltiltak som gjennomføres for å sikre at loven eller vedtak i medhold av loven blir fulgt. Gebyrene settes slik at de samlet ikke overstiger produktkontrollmyndighetenes kostnader med saksbehandlingen eller kontrollordningen. Gebyret er tvangsgrunnlag for utlegg. 0 Tilføyd ved lov 16 mai 1986 nr. 22 , endret ved lov 11 juni 1993 nr. 83 . § 9. Rett til informasjon om produkter som foreligger hos offentlig organ Enhver har rett til å få informasjon fra et offentlig organ om produkter som har eller kan ha virkning som nevnt i § 1 , så framt informasjonen foreligger hos vedkommende organ, og det ikke er gjort unntak fra informasjonsretten etter loven her. Med offentlig organ menes organ slik det er definert i miljøinformasjonsloven § 5 første ledd. Et krav om informasjon kan avvises dersom det er for generelt formulert eller ikke gir tilstrekkelig grunnlag for å identifisere hva kravet gjelder. Før et krav avvises, skal informasjonssøkeren i rimelig grad gis veiledning til å utforme kravet på en måte som gjør at det kan behandles. Krav om informasjon kan avslås dersom det er et reelt og saklig behov for det i det enkelte tilfelle og informasjonen eller dokumentet informasjonen finnes i, kan unntas fra offentlighet i medhold av offentleglova kapittel 3 . Ved vurderingen av om det foreligger reelt og saklig behov, skal de miljø- og samfunnsmessige interessene som ivaretas ved å utlevere informasjonen, veies mot de interessene som ivaretas ved et avslag. Dersom de miljø- og samfunnsmessige interessene veier tyngst, skal informasjonen utleveres. Krav om informasjon som er underlagt lovbestemt taushetsplikt, avslås med mindre noe annet følger av § 11 annet ledd. Avslag på krav om informasjon kan påklages. For øvrig gjelder reglene i miljøinformasjonsloven §§ 6 , 10 annet og fjerde ledd, 11 tredje ledd, 13 og 15 om betaling, saksbehandling og klage mv., samt forskrifter gitt i medhold av § 7 , tilsvarende så langt de passer. 0 Opphevet ved lov 14 juni 1991 nr. 30 , tilføyd igjen ved lov 9 mai 2003 nr. 31 (ikr. 1 jan 2004 iflg. res. 5 des 2003 nr. 1431 ), endret ved lov 19 mai 2006 nr. 16 (ikr. 1 jan 2009 iflg. res. 17 okt 2008 nr. 1118 ). § 10. Rett til informasjon om produkter fra produsent, importør, bearbeider, omsetter eller bruker av produkt Enhver har rett til å få informasjon om a. produktet inneholder komponenter eller har egenskaper som kan medføre virkning som nevnt i § 1 , b. hvilke komponenter eller egenskaper dette er, c. hvordan produktet må håndteres for å unngå virkning som nevnt i § 1 , d. vesentlige helseskader eller miljøforstyrrelser som produksjonen og distribusjonen av produktet forårsaker, og e. hvem som er produsent eller importør av produktet. Informasjon etter første ledd kan kreves fra produsent, importør, bearbeider, omsetter eller bruker av produktet. Rett til informasjon i henhold til første ledd bokstav d gjelder også informasjon om virkninger på miljøet som følge av produksjon eller distribusjon av produkt utenfor Norges grenser, i den grad slik informasjon er tilgjengelig. Virksomheten skal rette forespørsel til foregående salgsledd dersom dette er nødvendig for å besvare kravet. Krav om informasjon kan avvises dersom det er for generelt formulert eller ikke gir tilstrekkelig grunnlag for å identifisere hva kravet gjelder. Krav om informasjon kan avslås dersom a. kravet er åpenbart urimelig, eller b. informasjonen som etterspørres angår tekniske innretninger og framgangsmåter, samt drifts- eller forretningsforhold som det vil være av konkurransemessig betydning å hemmeligholde av hensyn til den som opplysningene angår. Avslag på krav om informasjon kan påklages. For øvrig gjelder reglene i miljøinformasjonsloven §§ 6 , 17 tredje ledd, 18 og 19 om betaling, saksbehandling og klage, samt forskrifter gitt i medhold av § 7 , tilsvarende så langt de passer. Produsent, importør, bearbeider og omsetter av produkter skal gi informasjon som omfattes av denne paragrafen, til etterfølgende salgsledd. 0 Opphevet ved lov 11 juli 1986 nr. 51 , tilføyd igjen ved lov 9 mai 2003 nr. 31 (ikr. 1 jan 2004 iflg. res. 5 des 2003 nr. 1431 ), endret ved lov 29 apr 2005 nr. 23 (ikr. 1 mai 2005 iflg. res. 29 apr 2005 nr. 396 ). § 11. Taushetsplikt. Med de begrensninger som følger av vedkommendes gjøremål etter loven, skal enhver bevare taushet om det han under utføring av tjeneste eller arbeid etter loven får kjennskap til om produktets sammensetning, egenskaper, produksjonsmetoder, forskningsresultater, planer, prognoser, forretningsmessige analyser og berekninger og forretningshemmeligheter ellers som andre foretak vil kunne utnytte til sin egen drift til skade for det foretaket som har gitt opplysningen. Opplysningene kan heller ikke utnyttes i vedkommendes egen virksomhet. Taushetsplikten er ikke til hinder for at det gis opplysninger om produkts virkning som nevnt i § 1 og om nødvendig en forklaring av årsaken til denne, samt opplysninger om forholdsregler for å hindre eller redusere virkninger som nevnt i § 1 . Taushetsplikten skal heller ikke være til hinder for utveksling av informasjon (samordning) som forutsatt i lov om Oppgaveregisteret . På samme måte og med tilsvarende begrensninger gjelder taushetsplikt for det noen under utføring av gjøremål etter loven får kjennskap til om forbrukertjenester og tjenesteytende virksomhet. Offentlig organ som definert i miljøinformasjonsloven § 5 første ledd, kan kreve at den som gir informasjon til organet, eller som et krav om informasjon berører, skal identifisere hvilken del av informasjonen som det vil være av konkurransemessig betydning å hemmeligholde, og gi en begrunnelse for dette. Før opplysninger underlagt lovbestemt taushetsplikt utleveres i medhold av § 11 annet ledd, skal den opplysningene gjelder, gis anledning til å uttale seg innen en passende svarfrist. Dersom organet vil utlevere informasjon som er underlagt lovbestemt taushetsplikt, skal den som informasjonen gjelder, varsles om det. Avgjørelsen om utlevering kan påklages etter reglene i miljøinformasjonsloven § 15 . Klagen har oppsettende virkning. 0 Endret ved lover 11 juni 1993 nr. 68 , 6 juni 1997 nr. 35 (ikr. 1 nov 1997), 9 mai 2003 nr. 31 (ikr. 1 jan 2004 iflg. res. 5 des 2003 nr. 1431 ). § 12. Straffansvar. Den som forsettlig eller uaktsomt overtrer bestemmelser gitt i eller i medhold av denne lov, eller som bryter vilkår fastsatt med hjemmel i § 7 , straffes med bøter, fengsel i inntil 1 år eller begge deler, så fremt ikke strengere straffebestemmelse kommer til anvendelse. Har overtredelsen voldt fare for menneskers liv eller helbred, stor skade eller ulempe på miljøet, eller det for øvrig foreligger særdeles skjerpende omstendigheter, kan fengsel inntil 3 år anvendes, så fremt ikke strengere straffebestemmelse kommer til anvendelse. Første og andre ledd gjelder ikke overtredelse av §§ 9 , 10 og 11 femte ledd. Overtredelse av § 3 straffes bare dersom den skjer forsettlig eller ved grov uaktsomhet. 0 Endret ved lover 13 mars 1981 nr. 6 , 14 juni 1985 nr. 71 , 20 juli 1991 nr. 66 , 9 mai 2003 nr. 31 (ikr. 1 jan 2004 iflg. res. 5 des 2003 nr. 1431 ), 19 juni 2015 nr. 65 (ikr. 1 okt 2015), 21 juni 2019 nr. 54 (ikr. 1 juli 2019 iflg. res. 21 juni 2019 nr. 786 ). § 12 a. Overtredelsesgebyr. Kongen kan gi forskrift om ileggelse av overtredelsesgebyr til den som: a. overtrer aktsomhets- og tiltaksplikt i § 3 første ledd b. overtrer aktsomhets- og tiltaksplikt i § 3 andre ledd første punktum c. overtrer informasjonsplikt i § 3 femte ledd d. overtrer substitusjonsplikt i § 3 a e. overtrer forskrifter eller enkeltvedtak etter § 4 eller § 4a f. overtrer plikt i § 5 a g. overtrer forbud etter § 6 h. overtrer vedtak etter § 6 a i. overtrer meldeplikt i eller etter § 6 b . Fysiske personer kan bare ilegges overtredelsesgebyr for forsettlige eller uaktsomme overtredelser. Kongen kan gi forskrift om utmålingen av overtredelsesgebyr. Adgangen til å ilegge overtredelsesgebyr foreldes 2 år etter at overtredelsen er opphørt. Fristen avbrytes ved at det gis forhåndsvarsel eller fattes vedtak om overtredelsesgebyr. 0 Tilføyd ved lov 21 juni 2019 nr. 54 (ikr. 1 juli 2019 iflg. res. 21 juni 2019 nr. 786 ). § 13. Tvangsmulkt. Ved overtredelse av vilkår, påbud eller forbud gitt med hjemmel i denne lov, kan Kongen ilegge tvangsmulkt. Pålegg om mulkt er tvangsgrunnlag for utlegg. Kongen kan frafalle ilagt tvangsmulkt hvor dette finnes rimelig. 0 Endret ved lover 3 juni 1977 nr. 53 , 26 juni 1992 nr. 86 . Endres ved lov 25 april 2025 nr. 12 (i kraft 1 jan 2026 iflg. res. 10 juni 2025 nr. 967 ). § 14. Lovens stedlige virkeområde. Denne lov gjelder i riket, herunder Svalbard og Jan Mayen, ombord på norske skip eller luftfartøy i områder som ikke er undergitt noen stats høyhetsrett og på anlegg og innretninger på den norske kontinentalsokkel. Kongen kan ved enkeltvedtak eller forskrift gjøre unntak fra første punktum og gi utfyllende bestemmelser om lovens rekkevidde. § 15. Bestemmelser til gjennomføring av loven. Kongen kan gi nærmere bestemmelser til gjennomføring av denne lov, herunder om samarbeidet mellom ulike myndigheter. § 16. Ikrafttreden – oppheving av og endring i andre lover. Denne lov trer i kraft fra den tid Kongen bestemmer. ​1 Fra samme dag oppheves – – –. 0 Endret ved lov 3 juni 1977 nr. 53 . 1 Fra 1 sep 1977 iflg. res. 5 aug 1977. Del dokument Kopier URL Del på Twitter Del på Facebook Del på LinkedIn Del på e-post",
    "url": "https://lovdata.no/dokument/NL/lov/1976-06-11-79",
    "etag": null,
    "sist_sjekket": "2025-12-25 16:16:51 UTC"
  },
  "Avfallsforskriften (Kap 6-7 Emballasje)": {
    "hash": "45a492d94f3bc7e8747331872f3dd10604b649aea78c46b0769fa8194d2b34ed",
    "text": "Forskrift om gjenvinning og behandling av avfall (avfallsforskriften)   Innholdsfortegnelse   ⎙ Skriv ut Trykk Escape for å lukke innholdsfortegnelse Søk i innholdsfortegnelse (listen oppdateres idet du skriver) Avfallsforskriften Kapittel 1. Kasserte elektriske og elektroniske produkter (§§ 1-1 - 1-28) I. Innledende bestemmelser (§§ 1-1 - 1-3a) § 1-1. Virkeområde § 1-1a. Produktgrupper for EE-produkter og EE-avfall § 1-2. Formål § 1-3. Definisjoner § 1-3a. Forbud mot henting av EE-avfall uten avtale med mottaket II. Plikter for forhandler (§§ 1-4 - 1-6) § 1-4. Plikt til å ta imot EE-avfall § 1-4a. Plikt ved salg av EE-produkter til et annet EØS-land § 1-5. Plikt til å sørge for sortering og forsvarlig oppbevaring av EE-avfall § 1-6. Plikt til å informere III. Plikter for kommunen (§§ 1-7 - 1-9) § 1-7. Plikt til å ta imot EE-avfall § 1-8. Plikt til å sørge for sortering og forsvarlig oppbevaring av EE-avfall § 1-9. Plikt til å informere IV. Plikter for produsent og representant (§§ 1-10 - 1-12) § 1-10. Krav om medlemskap i returselskap § 1-11. Krav til representant for utenlandsk produsent § 1-11a. Krav til representant for utenlandsk forhandler § 1-11b. Plikt for produsenter og representanter til å rapportere til returselskap § 1-12. Plikt til å informere V. Plikter for returselskap (§§ 1-13 - 1-21) § 1-13. Krav om registrering, sertifisering og godkjenning av returselskap § 1-13a. Gebyr for arbeid med godkjenning § 1-13b. Årsgebyr for returselskap § 1-13c. Kollektivt finansierte returselskapers plikt til likebehandling § 1-14. Kollektivt finansierte returselskapers plikt til henting og mottak av EE-avfall § 1-14a. Krav om revisorgodkjenning og revisorkontroll § 1-15. Individuelt finansierte returselskapers plikt til å sikre innsamling av EE-avfall § 1-16. Individuelt finansierte returselskapers plikt til å avsette en finansiell garanti § 1-17. Individuelt finansierte returselskapers plikt til å delta i finansiering av kollektive returselskaper § 1-18. Plikt til å sørge for forsvarlig innsamling, transport og behandling av EE-avfall § 1-18a. Krav til gjenvinningsandeler § 1-18b. Avfallsregnskap § 1-19. Plikt til å rapportere § 1-20. Plikt til å informere § 1-21. Plikt til å dekke Miljødirektoratets kostnader til datasystem VI. Plikter for behandlere (§§ 1-22 - 1-23) § 1-22. Plikt til forsvarlig behandling mv. § 1-23. Plikt til å holde regnskap og rapportere for VII. Plikter ved grensekryssende forsendelse av brukte EE-produkter (§1-24) § 1-24. Krav til testing, dokumentasjon og beskyttelse mot skader VIII. Produsentregister (§§ 1-25 - 1-25a) § 1-25. Registeret Produsentansvar § 1-25a. Forordning om registrering av produsenter av EE-produkter mv. IX. Andre bestemmelser (§§ 1-26 - 1-28) § 1-26. Forholdet til kapittel 11 om farlig avfall og kapittel 16 om radioaktivt avfall § 1-27. Tilsyn § 1-28. Overtredelsesgebyr Vedlegg 1. Returselskapets innsamlingsforpliktelse Vedlegg 2. Sertifisering av returselskap Del A: Definisjoner Del B: Regler for sertifisering av returselskap Del C: Krav til sertifisering av returselskap Vedlegg 3. Revisorgodkjenning og revisorkontroll Del A: Revisorgodkjenning av totalt innsamlede mengder EE-avfall Del B: Revisorkontroll av fordelingsnøkler og snittvekter som fordeler innsamlede mengder EE-avfall på produktgrupper Del C: Generelle krav til returselskapet ved bruk av revisor Vedlegg 4. Krav til beregning av gjenvinningsandeler og beregningsmetoder for avfallsregnskap mv. Kapittel 2. Kommunenes ansvar for mindre fritidsbåter (§§ 2-1 - 2-3) § 2-1. Formål § 2-2. Virkeområde og definisjon av mindre fritidsbåter § 2-3. Kommunens ansvar Kapittel 3. Kasserte batterier (§§ 3-1 - 3-19) I. Innledende bestemmelser (§§ 3-1 - 3-3) § 3-1. Formål § 3-2. Virkeområde § 3-3. Definisjoner II. Plikter for forhandler (§§ 3-4 - 3-6) § 3-4. Plikt til å ta imot kasserte batterier § 3-5. Plikt til å sørge for sortering og oppbevaring § 3-6. Plikt til å informere III. Plikt for produsent (§§ 3-7 - 3-7a) § 3-7. Plikt til medlemskap i returselskap § 3-7a. Plikt til å gi informasjon til returselskap IV. Plikter for returselskap for batterier (§§ 3-8 - 3-14) § 3-8. Krav om godkjenning av returselskap for batterier § 3-9. Plikt til likebehandling og finansiering § 3-10. Plikt til etablering av innsamlingssystem og henting § 3-11. Innsamlingsplikt § 3-12. Plikt til behandling og gjenvinning § 3-13. Plikt til å rapportere § 3-14. Plikt til å informere V. Plikter for returselskap for EE-avfall og kasserte kjøretøy (§3-15) § 3-15. Krav til utmontering, behandling og rapportering VI. Plikter for mottaks-, sorterings- og behandlingsanlegg (§§ 3-16 - 3-18a) § 3-16. Krav om tillatelse § 3-17. Krav til behandlingsanlegg § 3-18. Plikt til å rapportere § 3-18a. Krav til beregning og rapportering av gjenvinningsgrad – gjennomføring av forordning (EU) nr. 493/2012 VII. Avsluttende bestemmelser (§3-19) § 3-19. Tilsyns og vedtaksmyndighet Forordning Kapittel 4. Kasserte kjøretøy (§§ 4-1 - 4-19) I. Innledende bestemmelser (§§ 4-1 - 4-3) § 4-1. Formål § 4-2. Virkeområde § 4-3. Definisjoner II. Retursystem for kasserte kjøretøy (§§ 4-4 - 4-6) § 4-4. Produsentansvar § 4-5. Godkjenning av retursystem § 4-5a. Gebyr for arbeid med godkjenning § 4-5b. Årsgebyr for retursystem § 4-5c. Plikt til å dekke Miljødirektoratets kostnader til datasystem § 4-6. Dokumentasjon av deltakelse i retursystem III. Behandling av kasserte kjøretøy (§4-7) § 4-7. Krav til behandlingsanlegg IV. Utfylling av vrakmelding og utbetaling av vrakpant (§§ 4-8 - 4-13) § 4-8. Vrakpant § 4-9. Utbetalingsmyndighet § 4-10. Utfylling av vrakmelding § 4-11. Journalføring og innsending av vrakmelding § 4-12. Utbetaling av pant § 4-13. Oppbevaring av regnskaper V. Avsluttende bestemmelser (§§ 4-14 - 4-19) § 4-14. Rapporteringsplikt § 4-15. Utfasing av komponenter, merking og informasjonsplikt § 4-16. Tilsyn § 4-17. Tvangsmulkt § 4-18. Klage § 4-19. Overgangsbestemmelser Vedlegg 1. Tekniske minimumskrav til behandlingsanlegg for kasserte kjøretøy, jf. § 4-7 Vedlegg 2. Minstekrav til vrakmeldinger som utstedes i henhold til § 4-10 Kapittel 5. Innsamling og gjenvinning av kasserte dekk (§§ 5-1 - 5-7b) § 5-1. Formål § 5-2. Virkeområde § 5-3. Definisjoner § 5-4. Forbud mot deponering § 5-5. Mottaks- og henteplikt § 5-6. Gjenvinningsplikt § 5-7. Rapporteringsplikt § 5-7a. Årsgebyr for produsent/importør/tredjemann § 5-7b. Plikt til å dekke Miljødirektoratets kostnader til datasystem Kapittel 6. Retursystemer for emballasje til drikkevarer (§§ 6-1 - 6-11b) § 6-1. Virkeområde § 6-2. Formål § 6-3. Definisjoner § 6-4. Etablering og godkjennelse av retursystem og registrering § 6-5. Fastsettelse av returandel § 6-5a. Plikt til materialgjenvinning, rapportering m.m. § 6-6. Merking § 6-7. Innlevering til utsalgssteder av emballasje som inngår i panteordning § 6-8. Pantesatser § 6-9. Forbud mot en emballasjevariant § 6-10. Tilsyn § 6-11. Gebyr for arbeid med godkjenning § 6-11a. Årsgebyr for retursystem § 6-11b. Plikt til å dekke Miljødirektoratets kostnader til datasystem Kapittel 7. Emballasje og emballasjeavfall (§§ 7-1 - 7-25) I. Innledende bestemmelser (§§ 7-1 - 7-4) § 7-1. Formål § 7-2. Virkeområde § 7-3. Definisjoner § 7-4. Grunnleggende krav til emballasjens sammensetning mv. II. Plikter for produsent (§§ 7-5 - 7-11) § 7-5. Plikt til medlemskap i produsentansvarsselskap for emballasje § 7-5a. Plikt til kostnadsdekning, separat innsamling og medlemskap i produsentansvarsselskap for engangs drikkebegre i plast som ikke er emballasje § 7-6. Plikt til avfallsforebygging § 7-7. Plikt til rapportering av arbeid med avfallsforebygging og framstillingskrav § 7-8. Plikt til kostnadsdekning for separat innsamling og håndtering av avfall fra emballasje § 7-9. Plikt til separat innsamling, mottak og behandling av emballasjeavfall § 7-10. Plikt til materialgjenvinning av emballasjeavfall § 7-11. Krav til beregning av materialgjenvinningsandel III. Plikter for produsentansvarsselskap (§§ 7-12 - 7-21) § 7-12. Plikt til å ivareta medlemmers forpliktelser § 7-13. Krav om godkjenning og registrering § 7-14. Non-profit § 7-15. Plikt til likebehandling § 7-16. Plikt til å rapportere og dokumentere § 7-17. Plikt til å ha finansielle reserver § 7-18. Plikt til å dekke Miljødirektoratets kostnader til datasystem § 7-19. Plikt til å informere § 7-20. Plikt til offentlig tilgjengelig informasjon § 7-21. Pålegg om innsamling eller koordinering IV. Andre aktørers plikter (§7-22) § 7-22. Plikt til rapportering ved innsamling utenfor godkjent produsentansvarsselskap V. Avsluttende bestemmelser (§§ 7-23 - 7-25) § 7-23. Tilsyn § 7-24. Gebyr for arbeid med godkjenning § 7-24a. Årsgebyr for produsentansvarsselskap § 7-25. Overtredelsesgebyr Vedlegg I. Grunnleggende krav til emballasjens sammensetning og mulighet for ombruk og gjenvinning Vedlegg II. Krav til beregning av materialgjenvunnet mengde emballasjeavfall A. Målepunkter som gjelder for visse emballasjeavfallsmaterialer B. Metode for beregning av materialgjenvunnet mengde metallemballasje etter utsortering fra bunnaske i forbrenningsanlegg Kapittel 7A. Utvidet produsentansvar for enkelte engangsprodukter av plast (§§ 7A-1 - 7A-29) I. Innledende bestemmelser (§§ 7A-1 - 7A-3) § 7A-1. Formål § 7A-2. Virkeområde og forholdet til annet regelverk § 7A-3. Definisjoner II. Plikter for produsent (§§ 7A-4 - 7A-8) § 7A-4. Kostnadsdekning for opprydning av forsøpling og innsamling § 7A-5. Informasjon og holdningsskapende arbeid § 7A-6. Representant § 7A-7. Plikt til medlemskap i produsentansvarsselskap § 7A-8. Plikt til rapportering til produsentansvarsselskap III. Plikter for produsentansvarsselskap (§§ 7A-9 - 7A-18) § 7A-9. Krav til produsentansvarsselskapet § 7A-10. Godkjenning av produsentansvarsselskap § 7A-11. Plikt til å ivareta medlemmenes plikter § 7A-12. Vederlag fra medlemmene av produsentansvarsselskap § 7A-13. Plikt til likebehandling § 7A-14. Rapportering § 7A-15. Offentlig tilgjengelig informasjon § 7A-16. System for årlig utbetaling til kommuner § 7A-17. Plikt til å ha finansielle reserver § 7A-18. Plikt til å dekke Miljødirektoratets kostnader til datasystem IV. Beregninger av kommunenes kostnader (§§ 7A-19 - 7A-25) § 7A-19. Undersøkelser § 7A-20. Beregning av årlig utbetaling til kommunene § 7A-21. Konsulent og tredjepartsverifisering § 7A-22. Samarbeid mellom godkjente produsentansvarsselskap § 7A-23. Involvering av kommunene og produsentene § 7A-24. Myndighet til å fastsette satser ved enkeltvedtak § 7A-25. Stille til rådighet opplysninger og avfall V. Avsluttende bestemmelser (§§ 7A-26 - 7A-29) § 7A-26. Tilsyn § 7A-27. Gebyr for arbeid med godkjenning § 7A-28. Årsgebyr for produsentansvarsselskap § 7A-29. Overtredelsesgebyr Kapittel 8. Refusjon av avgift på hydrofluorkarboner (HFK) og perfluorkarboner (PFK) (§§ 8-1 - 8-7) § 8-1. Formål § 8-2. Saklig virkeområde § 8-3. Rett til utbetaling § 8-4. Søknad § 8-5. Dokumentasjonskrav § 8-6. Utbetalingen § 8-7. Overgangsbestemmelser Kapittel 9. Deponering av avfall (§§ 9-1 - 9-16) § 9-1. Formål § 9-2. Virkeområde § 9-3. Definisjoner § 9-4. Forbud mot deponering av visse avfallstyper § 9-5. Kategorier av deponier § 9-6. Avfall som tillates deponert på de ulike deponikategoriene § 9-7. Krav om tillatelse § 9-8. Søknad om tillatelse § 9-9. Tillatelsens innhold § 9-10. Finansiell sikkerhet og kostnadsdekning § 9-11. Mottak av avfall § 9-12. Registrering § 9-13. Rapportering § 9-14. Kontroll og overvåking i driftsfasen § 9-15. Avslutning og etterdrift § 9-16. Eksisterende deponier Vedlegg I. Generelle krav for alle kategorier deponier Vedlegg II. Karakterisering og kriterier for mottak av avfall Vedlegg III. Kontroll- og overvåkingsprosedyrer i drifts- og etterdriftsfasen Kapittel 10. Forbrenning av avfall (§§ 10-1 - 10-40) I. Innledende bestemmelser (§§ 10-1 - 10-3) § 10-1. Formål § 10-2. Virkeområde § 10-3. Definisjoner II. Tillatelse til forurensning (§10-4) § 10-4. Krav om utslippstillatelse III. Mottak av avfall (§§ 10-5 - 10-6) § 10-5. Registrering og kontroll § 10-6. Unntak for industrianlegg IV. Anleggets drift (§§ 10-7 - 10-14) § 10-7. Forbrenningsbetingelser § 10-8. Unntak for temperatur, oppholdstid og støttebrenner § 10-9. Forbrenningsrester § 10-10. Energiutnyttelse § 10-11. Støy, lukt og andre plager § 10-12. Smittefarlig avfall § 10-13. Driftsform § 10-14. Vedlikeholdsplikt V. Utslipp til luft (§§ 10-15 - 10-16) § 10-15. Utslippsgrenser § 10-16. Skorsteinshøyde VI. Utslipp til vann (§§ 10-17 - 10-19) § 10-17. Utslippsgrenser § 10-18. Felles rensing § 10-19. Håndtering av avrenning VII. Målinger (§§ 10-20 - 10-28) § 10-20. Prosessovervåkning og -kontroll § 10-21. Målinger av utslipp til luft § 10-22. Standardisering og beregning av middelverdier § 10-23. Overholdelse av utslippsgrenser til luft § 10-24. Målinger av utslipp til vann § 10-25. Normalisering § 10-26. Overholdelse av utslippsgrenser til vann § 10-27. Målinger av støy og uforbrent materiale i slagg og bunnaske § 10-28. Målemetoder og måleutstyr VIII. Unormale driftsforhold og varsling (§§ 10-29 - 10-31) § 10-29. Brudd på utslippsgrenser § 10-30. Varsling § 10-31. Alternativ avfallsdisponering IX. Måleresultater og rapportering (§§ 10-32 - 10-33) § 10-32. Oppbevaring av måleresultater § 10-33. Årlig rapportering X. Særlige krav til bestemte forbrenningsanlegg (§§ 10-34 - 10-40) § 10-34. Hvilke anlegg som omfattes av kravene i del X § 10-35. Utslippsgrenser for utslipp til luft § 10-36. Utslippsgrenser for utslipp til vann fra rensing av røykgass § 10-37. Unntak fra utslippsgrenser § 10-38. Målinger av utslipp til luft § 10-39. Målinger av utslipp til vann § 10-40. Overgangsbestemmelse Vedlegg I. Ekvivalentfaktorer for polyklorerte dibenzo-p-dioksiner og dibenzofuraner Vedlegg II. Grenseverdier for utslipp til luft fra samforbrenningsanlegg Vedlegg III. Krav til målemetoder og måleutstyr Vedlegg IV. Grenseverdier for utslipp til vann fra rensing av røykgass Vedlegg V. Grenseverdier for utslipp til luft fra avfallsforbrenningsanlegg Vedlegg VI. Formel for å beregne utslippskonsentrasjonen ved standard oksygenkonsentrasjon Vedlegg VII. Formel for å beregne normalisert utslippskonsentrasjon i avløpsvann Vedlegg VIII. Innhold i en utslippstillatelse Vedlegg IX. Forbrenningsbetingelser Vedlegg X. Standardisering av måleresultater og beregning av middelverdier for utslipp til luft Vedlegg XI. Betingelser for unntak fra målekravene til tungmetaller og dioksiner Vedlegg XII. Utslippsgrenser for utslipp til luft fra anlegg omfattet av del X Vedlegg XIII Utslippsgrenser for utslipp til vann fra anlegg omfattet av del X Kapittel 10a. Utsortering, innsamling, forberedelse til ombruk og materialgjenvinning av enkelte avfallstyper (§§ 10a-1 - 10a-16) I. Innledende bestemmelser (§§ 10a-1 - 10a-3) § 10a-1. Formål § 10a-2. Virkeområde § 10a-3. Definisjoner II. Plikter for kommunen (§§ 10a-4 - 10a-7) § 10a-4. Plikt til utsortering av avfall § 10a-5. Plikt til separat innsamling av avfall § 10a-6. Plikt til å levere avfall til forberedelse til ombruk eller materialgjenvinning § 10a-7. Dokumentasjonsplikt III. Plikter for virksomheter (§§ 10a-8 - 10a-12) § 10a-8. Plikt til utsortering av avfall § 10a-9. Plikt til separat innsamling av avfall § 10a-10. Plikt til å levere avfall til forberedelse til ombruk eller materialgjenvinning § 10a-11. Plikt til utsortering, innsamling mv. av landbruksplastavfall § 10a-12. Dokumentasjonsplikt IV. Plikter for behandlingsanlegg for avfall og eksportører (§§ 10a-13 - 10a-14) § 10a-13. Plikt til forberedelse til ombruk eller materialgjenvinning av utsortert avfall § 10a-14. Dokumentasjonsplikt V. Andre bestemmelser (§§ 10a-15 - 10a-16) § 10a-15. Plikt til å rapportere § 10a-16. Tilsyn Kapittel 11. Farlig avfall (§§ 11-1 - 11-18) § 11-1. Formål § 11-2. Virkeområde og definisjon av farlig avfall § 11-3. Andre definisjoner § 11-4. (Opphevet) § 11-5. Forsvarlig oppbevaring mv. av farlig avfall § 11-6. Tillatelse til håndtering av farlig avfall § 11-7. Unntak fra kravet om tillatelse § 11-8. Leveringsplikt § 11-9. Meldeplikt ved konkurs § 11-10. Kommunenes ansvar § 11-11. Husholdningenes opplysningsplikt om avfallets innhold § 11-12. Virksomhetenes deklarasjonsplikt om avfallets innhold § 11-13. Plikter for den som håndterer farlig avfall § 11-14. Transport av farlig avfall § 11-15. Forholdet til andre bestemmelser om farlig avfall § 11-16. Forurensningsmyndighet § 11-17. Unntak § 11-18. Overgangsbestemmelser Vedlegg 1. Den europeiske avfallslisten (EAL) Vedlegg 2. Kriterier som gjør avfall til farlig avfall Vedlegg 3. Standardiserte krav for kommunale mottak Vedlegg 4. Minimumskrav til anlegg for mottak og mellomlagring av farlig avfall Kapittel 12. Gebyr for deklarering av farlig avfall (§§ 12-1 - 12-4) § 12-1. Virkeområde § 12-2. Gebyrets størrelse § 12-3. Gebyrplikt § 12-4. Unntak Kapittel 13. Grensekryssende forsendelser av avfall (§§ 13-1 - 13-4) § 13-1. Regler om grensekryssende forsendelser av avfall § 13-2. Vedtaks- og tilsynsmyndighet § 13-3. Gebyr § 13-4. Overtredelsesgebyr Forordning Kapittel 13A. Avfallstransportører, -forhandlere og -meglere (§§ 13a-1 - 13a-3) § 13a-1. Definisjoner § 13a-2. Registreringsplikt § 13a-3. Journalføringsplikt for forhandlere og meglere av farlig avfall Kapittel 14. Kasserte PCB-holdige isolerglassruter (§§ 14-1 - 14-7) § 14-1. Formål § 14-2. Definisjoner § 14-3. Plikter for kommunen § 14-4. Plikter for produsenter § 14-4a. Gebyr for arbeid med godkjenning § 14-4b. Årsgebyr for retursystem § 14-4c. Plikt til å dekke Miljødirektoratets kostnader til datasystem § 14-5. Plikter for kjøper av isolerglassruter § 14-6. Rapportering § 14-7. Tilsyn Vedlegg 1 Kapittel 14A. Betong og tegl fra riveprosjekter (§§ 14a-1 - 14a-8) § 14a-1. Formål § 14a-2. Virkeområde § 14a-3. Krav om fjerning og destruksjon av PCB-holdige malingslag, murpuss m.m. § 14a-4. Krav ved bruk av betong og tegl fra riveprosjekter § 14a-5. Tilleggskrav ved bruk av betong og tegl som er påført maling, murpuss m.m. § 14a-6. Tillatelse til bruk som ikke oppfyller kravene i § 14a-4 og § 14a-5 § 14a-7. Dokumentasjonskrav § 14a-8. Tilsyn Kapittel 15. Fastsettelse av avfallsgebyr for håndtering av husholdningsavfall (§§ 15-1 - 15-6) § 15-1. Formål § 15-2. Virkeområde § 15-3. Fastsettelse av avfallsgebyr § 15-4. Separat regnskap og kostnadsfordeling § 15-5. Tilbakeføring § 15-6. (Opphevet) Kapittel 16. Radioaktivt avfall (§§ 16-1 - 16-15) § 16-1. Formål § 16-2. Virkeområde § 16-3. Definisjoner § 16-4. Forsvarlig oppbevaring mv. av radioaktivt avfall § 16-5. Tillatelse til håndtering av radioaktivt avfall § 16-6. Unntak fra kravet om tillatelse § 16-7. Leveringsplikt § 16-8. Meldeplikt ved konkurs § 16-9. Virksomhetenes deklarasjonsplikt om avfallets innhold § 16-10. Plikter for den som håndterer radioaktivt avfall § 16-11. Eksport av radioaktivt avfall § 16-12. Import av radioaktivt avfall § 16-13. Tilsyn/kontroll § 16-14. Unntak § 16-15. Overtredelsesgebyr Kapittel 17. Håndtering av avfall fra utvinningsindustrien (§§ 17-1 - 17-22) I. Innledende bestemmelser (§§ 17-1 - 17-3) § 17-1. Formål § 17-2. Virkeområde § 17-3. Definisjoner II. Tillatelse til avfallsanlegg (§§ 17-4 - 17-8) § 17-4. Krav om tillatelse § 17-5. Søknad om tillatelse § 17-6. Tillatelsens innhold § 17-7. Periodisk vurdering av tillatelse § 17-8. Avfallshåndteringsplan III. Krav til avfallshåndteringen (§§ 17-9 - 17-17) § 17-9. Offentlig medvirkning § 17-10. Finansiell sikkerhet § 17-11. Krav som gjelder ved oppføring eller endring av avfallsanlegg § 17-12. Krav som gjelder avslutning og etterdrift av avfallsanlegg § 17-13. Tilsyn av ansvarlig myndighet § 17-14. Krav som gjelder ved tilbakeføring av utvinningsavfall i dagbrudd og gruver for rehabiliterings- og anleggsformål § 17-15. Tiltak for å forebygge forringelse av vannkvalitet og luft- og jordforurensning § 17-16. Krav som gjelder avgangsdammer der det forekommer cyanid § 17-17. Registrering av aktiviteter IV. Forebygging av, og beredskap mot, større ulykker ved anlegg i kategori A (§§ 17-18 - 17-19) § 17-18. Krav om plan for forebygging av større ulykker og beredskapsplan § 17-19. Offentlig beredskap V. Avsluttende bestemmelser (§§ 17-20 - 17-22) § 17-20. Fortegnelse over nedlagte avfallsanlegg § 17-21. Miljøansvar § 17-22. Overgangsbestemmelser Vedlegg I. Plan for forebygging av større ulykker, beredskapsplan og opplysninger som skal meddeles den berørte allmennheten Vedlegg II. Karakterisering av mineralavfall Vedlegg III. Kriterier for klassifisering av avfallsanlegg Kapittel 18. (Opphevet) Kapittel 18A. Kriterier for avfallsfasens opphør (§§ 18a-1 - 18a-7) § 18a-1. Forordning om fastsettelse av kriterier for å bestemme når visse typer metallskrap opphører å være avfall § 18a-2. Forordning om fastsettelse av kriterier for å bestemme når gjenvunnet glass opphører å være avfall § 18a-3. Forordning om fastsettelse av kriterier for å bestemme når kobberskrap opphører å være avfall § 18a-4. Ikke vedtatt § 18a-5. Ikke vedtatt § 18a-6. Ikke vedtatt § 18a-7. Tilsyn Forordninger Kapittel 18B. Overtredelsesgebyr (§§ 18B-1 - 18B-3) § 18B-1. Overtredelser av forurensningsloven som kan sanksjoneres med overtredelsesgebyr § 18B-2. Overtredelsesgebyr for foretak § 18B-3. Ileggelse og utmåling av overtredelsesgebyr Kapittel 19. Felles bestemmelser om tilsyn, klage, straff mv. (§§ 19-1 - 19-9) § 19-1. Forholdet mellom generelle og særskilte bestemmelser § 19-2. Opplysningsplikt § 19-3. Tilsyn § 19-4. Unntak § 19-5. Klage § 19-6. Tvangsmulkt § 19-7. Straff § 19-8. Fordeling av myndighet § 19-9. Ikrafttreden Ditt søk ga dessverre ingen treff. ➦ Gå til opprinnelig kunngjort versjon Forskrift om gjenvinning og behandling av avfall (avfallsforskriften) Dato FOR-2004-06-01-930 Departement Klima- og miljødepartementet Publisert I 2004 hefte 8 Ikrafttredelse 01.07.2004, 02.02.2009 Sist endret FOR-2025-12-05-2428 Endrer FOR-1990-07-17-616 , FOR-1993-12-10-1182 , FOR-1994-03-25-246 , FOR-1994-12-30-1231 , FOR-1995-05-24-508 , FOR-1995-05-20-498 , FOR-1996-12-10-1310 , FOR-1997-06-20-627 , FOR-1998-03-16-197 , FOR-2000-01-03-1 , FOR-2000-12-13-1236 , FOR-2002-03-21-375 , FOR-2002-06-26-750 , FOR-2002-12-20-1816 , FOR-2002-12-20-1817 Gjelder for Norge Hjemmel LOV-1976-06-11-79-§4 , FOR-1977-08-05-2 , LOV-1981-03-13-6-§9 , LOV-1981-03-13-6-§11 , LOV-1981-03-13-6-§12 , LOV-1981-03-13-6-§16 , LOV-1981-03-13-6-§20 , LOV-1981-03-13-6-§29 , LOV-1981-03-13-6-§30 , LOV-1981-03-13-6-§31 , LOV-1981-03-13-6-§32 , LOV-1981-03-13-6-§32b , LOV-1981-03-13-6-§33 , LOV-1981-03-13-6-§34 , LOV-1981-03-13-6-§40 , LOV-1981-03-13-6-§41 , LOV-1981-03-13-6-§49 , LOV-1981-03-13-6-§51 , LOV-1981-03-13-6-§52a , LOV-1981-03-13-6-§63 , LOV-1981-03-13-6-§80 , LOV-1981-03-13-6-§81 , LOV-1981-03-13-6-§82 , LOV-1981-03-13-6-§86 , FOR-1983-07-08-1245 , FOR-1993-06-11-785 , FOR-1990-09-07-730 , FOR-1986-05-16-1094 , FOR-2023-09-21-1467 , FOR-2024-12-20-3301 , LOV-2024-06-25-69-§4 , LOV-2024-06-25-69-§6 , LOV-2024-06-25-69-§14 , FOR-2024-12-20-3500 Kunngjort 24.06.2004 Rettet 11.08.2023 (matematiske formler tilpasset universell utforming) Korttittel Avfallsforskriften Hjemmel: Fastsatt av Miljøverndepartementet 1. juni 2004 med hjemmel i lov 11. juni 1976 nr. 79 om kontroll med produkter og forbrukertjenester (produktkontrolloven) § 4 , jf. delegeringsvedtak 5. august 1977 nr. 2 og lov 13. mars 1981 nr. 6 om vern mot forurensninger og om avfall (forurensningsloven) § 9 , § 11 , § 12 , § 16 , § 20 , § 29 , § 30 , § 31 , § 32 , § 32b , § 33 , § 34 , § 40 , § 41 , § 49 , § 51 , § 52a , § 63 , § 80 , § 81 , § 82 og § 86 , jf. delegeringsvedtak 8. juli 1983 nr. 1245 og delegeringsvedtak 11. juni 1993 nr. 785 . Tilføyd hjemmel: Delegeringsvedtak 16. mai 1986 nr. 1094 , delegeringsvedtak 7. september 1990 nr. 730 , delegeringsvedtak 21. september 2023 nr. 1467 , delegeringsvedtak 20. desember 2024 nr. 3301 og lov 25. juni 2024 nr. 69 om bærekraftige produkter og verdikjeder (bærekraftige produkter-loven) § 4 , § 6 fjerde ledd og § 14 første ledd bokstav a , jf. delegeringsvedtak 20. desember 2024 nr. 3500 . EØS-henvisninger: EØS-avtalen vedlegg II kap. XV nr. 12x (direktiv 2006/66/EF endret ved direktiv 2008/103/EF og direktiv 2013/56/EU ), nr. 12zh (vedtak 2008/763/EF ), nr. 12zt (vedtak 2009/603/EF ) og nr. 12zzi (forordning (EU) nr. 493/2012 ), kap. XVII nr. 7 (direktiv 1994/62/EF endret ved direktiv 2004/12/EF , direktiv 2005/20/EF , direktiv 2013/2/EU , direktiv (EU) 2018/852 og Kommisjonens gjennomføringsbeslutning (EU) 2019/665 ), nr. 9d (direktiv (EU) 2019/904 ), kap. XX nr. 21ab, nr. 32e (direktiv 2000/53/EF som endret ved direktiv (EU) 2018/849 ) og nr. 32fa (direktiv 2008/112/EØF ). EØS-avtalen vedlegg XX nr. 1f beslutning (EU) 2019/2010 , nr. 21ar (direktiv 2001/81/EF ), nr. 22a (forordning (EF) nr. 1102/2008 ), nr. 32a (direktiv 91/689/EØF endret ved direktiv 94/31/EF ), nr. 32aa (vedtak 2000/532/EF endret ved vedtak 2001/118/EF , vedtak 2001/119/EF , vedtak 2001/573/EF og beslutning 2014/955/EU ), nr. 32c (forordning (EF) nr. 1013/2006 endret ved forordning (EF) nr. 1379/2007 , forordning (EF) nr. 669/2008 , forordning (EF) nr. 308/2009 , forordning (EU) nr. 413/2010 , forordning (EU) nr. 664/2011 , forordning (EU) nr. 135/2012 , forordning (EU) nr. 255/2013 , forordning (EU) nr. 660/2014 , forordning (EU) nr. 1234/2014 , forordning (EU) 2015/2002 , forordning (EU) 2020/2174 , forordning (EU) 2024/3229 ), nr. 32cb (forordning (EF) nr. 1418/2007 som endret ved forordning (EF) nr. 740/2008 , forordning (EF) nr. 967/2009 , forordning (EU) nr. 837/2010 , forordning (EU) nr. 661/2011 , forordning (EU) nr. 674/2012 , forordning (EU) nr. 57/2013 , forordning (EU) nr. 519/2013 , (EU) nr. 733/2014, forordning (EU) 2021/1840 og forordning (EU) 2022/520 ), nr. 32d (direktiv 1999/31/EF endret ved vedtak 2003/33/EF , direktiv 2011/97/EU og direktiv (EU) 2018/850 ), nr. 32fa (direktiv 2012/19/EU ), nr. 32fab (forordning (EU) 2019/290 ), nr. 32fe (direktiv 2006/21/EF ), nr. 32fea (beslutning 2009/335/EF ), nr. 32feb (beslutning 2009/337/EF ), nr. 32fed (beslutning 2009/359/EF ), nr. 32fee (beslutning 2009/360/EF ), nr. 32ff (direktiv 2008/98/EF som endret ved forordning (EU) nr. 1357/2014 , forordning (EU) nr. 2017/997 og direktiv (EU) 2018/851 ), nr. 32ffa (forordning (EU) nr. 333/2011 ), nr. 32ffb (forordning (EU) nr. 1179/2012 ) og nr. 32ffc (forordning (EU) nr. 715/2013 ). Endret ved forskrifter 30 juni 2004 nr. 1060 , 13 juli 2004 nr. 1127 , 2 mai 2005 nr. 406 , 27 juni 2006 nr. 754 , 3 juli 2006 nr. 880 , 17 juli 2006 nr. 934 , 16 nov 2006 nr. 1287 , 3 okt 2006 nr. 1180 , 20 sep 2007 nr. 1086 , 14 des 2007 nr. 1430 , 20 des 2007 nr. 1668 , 26 feb 2008 nr. 193 , 25 juni 2008 nr. 766 som endret ved 2 feb 2009 nr. 105 , 27 juni 2008 nr. 741 , 30 juni 2009 nr. 918 , 29 april 2010 nr. 609 , 25 juni 2010 nr. 979 , 21 juni 2010 nr. 1073 , 1 nov 2010 nr. 1394 , 13 jan 2011 nr. 29 , 3 mars 2011 nr. 298 , 1 jan 2012 nr. 14 , 25 jan 2012 nr. 94 , 15 juni 2012 nr. 542 , 24 okt 2012 nr. 989 , 26 okt 2012 nr. 995 , 15 mars 2013 nr. 284 , 14 okt 2013 nr. 1237 , 18 nov 2013 nr. 1328 , 9 des 2013 nr. 1418 , 7 jan 2014 nr. 10 , 31 jan 2014 nr. 99 , 13 mars 2014 nr. 269 , 3 juli 2014 nr. 958 , 7 juli 2014 nr. 962 , 22 okt 2014 nr. 1338 , 8 sep 2014 nr. 1160 , 18 nov 2014 nr. 1450 , 5 jan 2015 nr. 4 , 9 sep 2015 nr. 1042 som endret ved forskrift 29 okt 2015 nr. 1254 , 4 mai 2015 nr. 496 , 9 sep 2015 nr. 1042 som endret ved forskrift 29 okt 2015 nr. 1254 og 15 des 2015 nr. 1697 , 2 des 2015 nr. 1385 , 16 des 2015 nr. 1701 , 16 des 2015 nr. 1772 , 22 feb 2016 nr. 172 , 13 april 2016 nr. 374 , 14 april 2016 nr. 409 , 31 mai 2016 nr. 600 , 14 sep 2015 nr. 1920 , 26 juli 2016 nr. 950 , 14 sep 2016 nr. 1129 , 17 nov 2016 nr. 1342 , 22 des 2016 nr. 1855 , 21 des 2016 nr. 1889 , 14 mars 2017 nr. 314 , 24 mai 2017 nr. 645 , 23 aug 2017 nr. 1289 som endret ved forskrift 23 aug 2017 nr. 1302 , 5 sep 2017 nr. 1361 , 27 nov 2017 nr. 1837 , 30 nov 2017 nr. 1862 , 23 aug 2017 nr. 1289 , 20 nov 2017 nr. 1800 , 24 nov 2017 nr. 1856 , 15 jan 2018 nr. 56 , 16 des 2015 nr. 1773 , 6 des 2018 nr. 1813 , 6 des 2018 nr. 1872 , 14 des 2018 nr. 2030 , 20 des 2018 nr. 2092 , 13 jan 2020 nr. 42 , 15 april 2020 nr. 797 , 3 feb 2020 nr. 510 (i kraft 1 juli 2020), 30 sep 2020 nr. 1996 , 1 des 2020 nr. 2556 , 24 sep 2020 nr. 1976 (i kraft 1 jan 2021), 18 des 2020 nr. 3217 (i kraft 1 jan 2021), 28 april 2021 nr. 1314 (i kraft 1 mai 2021), 4 mai 2021 nr. 1397 , 14 des 2020 nr. 3341 (i kraft 1 juni 2021), 18 mai 2021 nr. 2041 (i kraft 1 juli 2021), 28 juni 2021 nr. 2311 , 3 des 2021 nr. 3374 , 19 nov 2021 nr. 3236 (i kraft 1 jan 2022), 18 mai 2022 nr. 982 , 18 mai 2022 nr. 988 , 18 mai 2022 nr. 1245 , 21 okt 2022 nr. 1776 , 28 okt 2022 nr. 1885 (i kraft 1 nov 2022), 7 juni 2022 nr. 971 (i kraft 1 jan 2023), 30 jan 2023 nr. 161 , 13 mars 2023 nr. 340 , 20 mars 2023 nr. 377 , 16 mai 2023 nr. 962 , 26 mai 2023 nr. 782 , 29 sep 2023 nr. 1587 , 10 nov 2023 nr. 1885 (i kraft 1 jan 2024), 4 des 2023 nr. 1954 (i kraft 1 jan 2024), 16 april 2024 nr. 631 (i kraft 1 mai 2024), 1 mai 2024 nr. 803 , 12 juni 2024 nr. 974 (i kraft 1 juli 2024), 27 juni 2024 nr. 1385 (i kraft 1 juli 2024), 30 okt 2024 nr. 2640 (i kraft 1 nov 2024), 20 nov 2024 nr. 2822 , 13 mai 2024 nr. 849 (i kraft 1 jan 2025), 10 juni 2024 nr. 933 (i kraft 1 jan 2025), 12 des 2024 nr. 3072 (i kraft 1 jan 2025), 12 des 2024 nr. 3118 (i kraft 1 jan 2025), 20 des 2024 nr. 3402 (i kraft 1 jan 2025, hjemmel), 19 feb 2025 nr. 253 , 19 feb 2025 nr. 416 , 18 juni 2025 nr. 1128 (i kraft 1 juli 2025), 18 juni 2025 nr. 1129 (i kraft 1 juli 2025), 10 sep 2025 nr. 1882 , 29 okt 2025 nr. 2214 , 12 nov 2025 nr. 2278 , 17 nov 2025 nr. 2282 , 5 des 2025 nr. 2428 . Endres ved forskrifter 3 des 2025 nr. 2424 (i kraft 1 jan 2026), 5 des 2025 nr. 2427 (i kraft 1 jan 2026), 17 des 2025 nr. 2622 (i kraft 1 jan 2026). Rettelser: 03.03.2006 (§ 6-5 annet ledd), 09.06.2006 (§ 4-10), 04.01.2016 (§ 11-2), 14.10.2020 (kapittel 11, vedlegg 2, symbol tilføyd for kodene H222 og H223), 02.12.2020 (kapittel 11, vedlegg 2, symbol for HP 2 Oksiderende), 01.07.2021 (tegnsetting i lister tilpasset universell utforming), 24.06.2022 (EØS-henvisningsfelt), 12.09.2022 (EØS-henvisningsfelt), 11.08.2023 (matematiske formler tilpasset universell utforming). Kort om forskriften Sist endret 30.10.2024 Avfallsforskriften er en norsk forskrift som fastsetter nærmere regler om håndtering av miljøfarlig avfall. Den er fastsatt med lovhjemmel i forurensningsloven og produktkontrolloven. Forskriften inneholder ulike virkemidler og bestemmelser for å øke graden av gjenvinning og å sørge for forsvarlig håndtering av forurensende avfall. Forskriften ble vedtatt i 2004. Flere myndigheter er tildelt ansvar i kraft av dens bestemmelser, som Miljødirektoratet, Direktoratet for strålevern og atomsikkerhet eller andre som Klima- og miljødepartementet fastsetter som tilsynsmyndighet. Les mer i Store norske leksikon . Kapitteloversikt: Kapittel 1. Kasserte elektriske og elektroniske produkter (§§ 1-1 - 1-28) Kapittel 2. Kommunenes ansvar for mindre fritidsbåter (§§ 2-1 - 2-3) Kapittel 3. Kasserte batterier (§§ 3-1 - 3-19) Kapittel 4. Kasserte kjøretøy (§§ 4-1 - 4-19) Kapittel 5. Innsamling og gjenvinning av kasserte dekk (§§ 5-1 - 5-7b) Kapittel 6. Retursystemer for emballasje til drikkevarer (§§ 6-1 - 6-11b) Kapittel 7. Emballasje og emballasjeavfall (§§ 7-1 - 7-25) Kapittel 7A. Utvidet produsentansvar for enkelte engangsprodukter av plast (§§ 7A-1 - 7A-29) Kapittel 8. Refusjon av avgift på hydrofluorkarboner (HFK) og perfluorkarboner (PFK) (§§ 8-1 - 8-7) Kapittel 9. Deponering av avfall (§§ 9-1 - 9-16) Kapittel 10. Forbrenning av avfall (§§ 10-1 - 10-40) Kapittel 10a. Utsortering, innsamling, forberedelse til ombruk og materialgjenvinning av enkelte avfallstyper (§§ 10a-1 - 10a-16) Kapittel 11. Farlig avfall (§§ 11-1 - 11-18) Kapittel 12. Gebyr for deklarering av farlig avfall (§§ 12-1 - 12-4) Kapittel 13. Grensekryssende forsendelser av avfall (§§ 13-1 - 13-4) Kapittel 13A. Avfallstransportører, -forhandlere og -meglere (§§ 13a-1 - 13a-3) Kapittel 14. Kasserte PCB-holdige isolerglassruter (§§ 14-1 - 14-7) Kapittel 14A. Betong og tegl fra riveprosjekter (§§ 14a-1 - 14a-8) Kapittel 15. Fastsettelse av avfallsgebyr for håndtering av husholdningsavfall (§§ 15-1 - 15-6) Kapittel 16. Radioaktivt avfall (§§ 16-1 - 16-15) Kapittel 17. Håndtering av avfall fra utvinningsindustrien (§§ 17-1 - 17-22) Kapittel 18. (Opphevet) Kapittel 18A. Kriterier for avfallsfasens opphør (§§ 18a-1 - 18a-7) Kapittel 18B. Overtredelsesgebyr (§§ 18B-1 - 18B-3) Kapittel 19. Felles bestemmelser om tilsyn, klage, straff mv. (§§ 19-1 - 19-9) Bestemmelser om - kasserte elektriske og elektroniske produkter står i kapittel 1 - miljøskadelige batterier står i kapittel 3 - kasserte kjøretøy står i kapittel 4 - innsamling og gjenvinning av kasserte dekk står i kapittel 5 - retursystemer for emballasje til drikkevarer står i kapittel 6 - refusjon av avgift på trikloreten (TRI) står i kapittel 7 - deponering av avfall står i kapittel 9 - forbrenning av avfall står i kapittel 10 - forbrenning av farleg avfall står i kapittel 10a - forbrenning av kommunalt avfall står i kapittel 10b - forbrenning av spillolje står i kapittel 10c - farlig avfall står i kapittel 11 - gebyr for deklarering av farlig avfall står i kapittel 12 - grensekryssende transport av avfall står i kapittel 13 - tilsyn, klage, straff mv. står i kapittel 17. Vis hele dokumentet Første kapittel → Del dokument Kopier URL Del på Twitter Del på Facebook Del på LinkedIn Del på e-post",
    "url": "https://lovdata.no/dokument/SF/forskrift/2004-06-01-930",
    "etag": null,
    "sist_sjekket": "2025-12-25 16:16:51 UTC"
  },
  "Åpenhetsloven": {
    "hash": "ea8a1905e42dec2c69eb91475047dbdd5389afaf01a8ef4da79d8516faa2ae45",
    "text": "Lov om virksomheters åpenhet og arbeid med grunnleggende menneskerettigheter og anstendige arbeidsforhold (åpenhetsloven)   Innholdsfortegnelse    Lovens forskrifter  Lovens forskrifter ⎙ Skriv ut Trykk Escape for å lukke innholdsfortegnelse Søk i innholdsfortegnelse (listen oppdateres idet du skriver) Åpenhetsloven § 1. Lovens formål § 2. Lovens virkeområde § 3. Definisjoner § 4. Plikt til å utføre aktsomhetsvurderinger § 5. Plikt til å redegjøre for aktsomhetsvurderinger § 6. Rett til informasjon § 7. Virksomhetenes behandling av informasjonskrav § 8. Veiledning § 9. Kontroll og håndheving § 10. Opplysningsplikt § 11. Forbrukertilsynets og Markedsrådets vedtak § 12. Forbuds- og påbudsvedtak § 13. Vedtak om tvangsmulkt § 14. Vedtak om overtredelsesgebyr § 15. Ikrafttredelse Ditt søk ga dessverre ingen treff. ➦ English version ➦ Gå til opprinnelig kunngjort versjon Lov om virksomheters åpenhet og arbeid med grunnleggende menneskerettigheter og anstendige arbeidsforhold (åpenhetsloven) Dato LOV-2021-06-18-99 Departement Barne- og familiedepartementet Sist endret LOV-2024-06-21-42 fra 01.11.2024 Ikrafttredelse 01.07.2022 Kunngjort 18.06.2021 kl. 12.50 Rettet 23.09.2022 (rettet mellomrom i § 3) Korttittel Åpenhetsloven Prop.150 L (2020–2021) , Innst.603 L (2020–2021) , Lovvedtak 176 (2020–2021) . Stortingets første og andre gangs behandling hhv. 10. og 14. juni 2021. Fremmet av Barne- og familiedepartementet. Kort om loven Sist endret 31.07.2024 Åpenhetsloven er en norsk lov som skal fremme virksomheters respekt for grunnleggende menneskerettigheter og anstendige arbeidsforhold i forbindelse med produksjon av varer og levering av tjenester. Loven skal også bidra til å sikre allmennheten tilgang til informasjon om hvordan virksomhetene håndterer negative konsekvenser på disse områdene. Både nasjonalt og internasjonalt har det over tid utviklet seg stadig økende oppmerksomhet om næringslivets samfunnsansvar, herunder respekt for menneskerettighetene. Åpenhetsloven er en del av en slik utvikling, og innebærer norsk lovregulering av internasjonale retningslinjer om næringslivets menneskerettighetsansvar. Les mer i Store norske leksikon . § 1. Lovens formål Loven skal fremme virksomheters respekt for grunnleggende menneskerettigheter og anstendige arbeidsforhold i forbindelse med produksjon av varer og levering av tjenester, og sikre allmennheten tilgang til informasjon om hvordan virksomheter håndterer negative konsekvenser for grunnleggende menneskerettigheter og anstendige arbeidsforhold. § 2. Lovens virkeområde Loven gjelder for større virksomheter som er hjemmehørende i Norge, og som tilbyr varer og tjenester i eller utenfor Norge. Loven gjelder også for større utenlandske virksomheter som tilbyr varer og tjenester i Norge, og som er skattepliktige til Norge etter norsk intern lovgivning. Kongen kan gi forskrift om at loven helt eller delvis skal gjelde for virksomheter på Svalbard, Jan Mayen og de norske bilandene. § 3. Definisjoner a. Med større virksomheter menes virksomheter som er foretak av allmenn interesse etter regnskapsloven § 1-6 , eller som på balansedagen overskrider minst to av følgende tre terskler: 1. salgsinntekt: 70 millioner kroner 2. balansesum: 35 millioner kroner 3. gjennomsnittlig antall ansatte i regnskapsåret: 50 årsverk. Morselskaper skal regnes som større virksomheter dersom vilkårene er oppfylt for mor- og datterselskaper sett som en enhet. Når et foretak på balansedagen overskrider eller ikke lenger overskrider grensene for minst to av de tre tersklene for balansesum, salgsinntekter og gjennomsnittlig antall ansatte, skal dette forholdet få virkning for om et foretak regnes som en større virksomhet først for det andre av to regnskapsår etter hverandre hvor forholdet har inntruffet. b. Med grunnleggende menneskerettigheter menes de internasjonalt anerkjente menneskerettighetene som følger av blant annet FNs konvensjon om økonomiske, sosiale og kulturelle rettigheter fra 1966, FNs konvensjon om sivile og politiske rettigheter fra 1966 og ILOs kjernekonvensjoner om grunnleggende rettigheter og prinsipper i arbeidslivet. c. Med anstendige arbeidsforhold menes arbeid som ivaretar grunnleggende menneskerettigheter etter bokstav b og helse, miljø og sikkerhet på arbeidsplassen, og som gir en lønn å leve av. d. Med leverandørkjede menes enhver i kjeden av leverandører og underleverandører som leverer eller produserer varer, tjenester eller andre innsatsfaktorer som inngår i en virksomhets levering av tjenester eller produksjon av varer fra råvarestadiet til ferdig produkt. e. Med forretningspartner menes enhver som leverer varer eller tjenester direkte til virksomheten, men som ikke er en del av leverandørkjeden. Departementet kan gi forskrift om hva som anses som grunnleggende menneskerettigheter etter første ledd bokstav b og anstendige arbeidsforhold etter første ledd bokstav c. Departementet kan gi forskrift om unntak fra større virksomheter etter første ledd bokstav a. 0 Endret ved lov 21 juni 2024 nr. 42 (i kraft 1 nov 2024 iflg. res. 11 okt 2024 nr. 2454 ). § 4. Plikt til å utføre aktsomhetsvurderinger Virksomhetene skal utføre aktsomhetsvurderinger i tråd med OECDs retningslinjer for flernasjonale selskaper. Med aktsomhetsvurderinger menes å a. forankre ansvarlighet i virksomhetens retningslinjer b. kartlegge og vurdere faktiske og potensielle negative konsekvenser for grunnleggende menneskerettigheter og anstendige arbeidsforhold som virksomheten enten har forårsaket eller bidratt til, eller som er direkte knyttet til virksomhetens forretningsvirksomhet, produkter eller tjenester gjennom leverandørkjeder eller forretningspartnere c. iverksette egnede tiltak for å stanse, forebygge eller begrense negative konsekvenser basert på virksomhetens prioriteringer og vurderinger etter bokstav b d. følge med på gjennomføring og resultater av tiltak etter bokstav c e. kommunisere med berørte interessenter og rettighetshavere om hvordan negative konsekvenser er håndtert etter bokstav c og d f. sørge for eller samarbeide om gjenoppretting og erstatning der dette er påkrevd. Aktsomhetsvurderingene skal utføres regelmessig og stå i forhold til virksomhetens størrelse, virksomhetens art, konteksten virksomheten finner sted innenfor, og alvorlighetsgraden av og sannsynligheten for negative konsekvenser for grunnleggende menneskerettigheter og anstendige arbeidsforhold. Departementet kan gi forskrift om plikten til å utføre aktsomhetsvurderinger. § 5. Plikt til å redegjøre for aktsomhetsvurderinger Virksomhetene skal offentliggjøre en redegjørelse for aktsomhetsvurderingene etter § 4 . Redegjørelsen skal minst inneholde a. en generell beskrivelse av virksomhetens organisering, driftsområde, retningslinjer og rutiner for å håndtere faktiske og potensielle negative konsekvenser for grunnleggende menneskerettigheter og anstendige arbeidsforhold b. opplysninger om faktiske negative konsekvenser og vesentlig risiko for negative konsekvenser som virksomheten har avdekket gjennom sine aktsomhetsvurderinger c. opplysninger om tiltak som virksomheten har iverksatt eller planlegger å iverksette for å stanse faktiske negative konsekvenser eller begrense vesentlig risiko for negative konsekvenser, og resultatet eller forventede resultater av disse tiltakene. § 6 annet ledd bokstav c og d, tredje og fjerde ledd gjelder tilsvarende for pliktene etter første ledd. Redegjørelsen skal gjøres lett tilgjengelig på virksomhetens nettsider, og kan inngå i årsberetningen, jf. regnskapsloven . Virksomhetene skal i årsberetningen opplyse om hvor redegjørelsen er tilgjengelig. Redegjørelsen skal oppdateres og offentliggjøres innen 30. juni hvert år og ellers ved vesentlige endringer i virksomhetens risikovurderinger. Den skal underskrives i tråd med reglene i regnskapsloven § 3-5 . Departementet kan gi forskrift om plikten til å redegjøre for aktsomhetsvurderinger. 0 Endret ved lov 21 juni 2024 nr. 42 (i kraft 1 nov 2024 iflg. res. 11 okt 2024 nr. 2454 ). § 6. Rett til informasjon Enhver har ved skriftlig forespørsel rett på informasjon fra en virksomhet om hvordan virksomheten håndterer faktiske og potensielle negative konsekvenser etter § 4 . Dette omfatter både generell informasjon og informasjon knyttet til en særskilt vare eller tjeneste som virksomheten tilbyr. Et krav om informasjon kan avslås dersom a. kravet ikke gir tilstrekkelig grunnlag for å identifisere hva kravet gjelder b. kravet er åpenbart urimelig c. den etterspurte informasjonen gjelder opplysninger om noens personlige forhold d. den etterspurte informasjonen gjelder opplysninger om tekniske innretninger og fremgangsmåter eller andre drifts- eller forretningsforhold som det vil være av konkurransemessig betydning å hemmeligholde av hensyn til den opplysningene angår. Retten til informasjon om faktiske negative konsekvenser for grunnleggende menneskerettigheter som virksomheten er kjent med, gjelder uavhengig av begrensningene i annet ledd. Retten til informasjon omfatter ikke informasjon som er gradert etter sikkerhetsloven eller beskyttet etter åndsverkloven . Departementet kan gi forskrift om retten til informasjon og virksomhetenes adgang til å avslå et informasjonskrav. § 7. Virksomhetenes behandling av informasjonskrav Informasjon etter § 6 skal gis skriftlig og være dekkende og forståelig. Virksomheten skal gi informasjon innen rimelig tid og senest innen tre uker etter at informasjonskravet er mottatt. Dersom mengden eller typen informasjon som etterspørres, gjør det uforholdsmessig byrdefullt å besvare informasjonskravet innen tre uker, skal informasjonen gis innen to måneder etter at kravet er mottatt. Virksomheten skal da senest innen tre uker etter at informasjonskravet er mottatt, opplyse informasjonssøkeren skriftlig om forlengelsen av fristen, grunnene til forlengelsen, og når informasjonen kan ventes. Dersom virksomheten avslår et informasjonskrav, skal den informere om det rettslige grunnlaget for avslaget, adgangen og fristen for å kreve nærmere begrunnelse for avslaget og om Forbrukertilsynet som tilsyns- og veiledningsorgan. Den som får avslag på et informasjonskrav, kan innen tre uker fra avslaget ble mottatt, kreve å få en nærmere begrunnelse for avslaget. Begrunnelsen skal gis skriftlig, snarest mulig og senest innen tre uker etter at kravet om nærmere begrunnelse ble mottatt. Departementet kan gi forskrift om virksomhetenes behandling av informasjonskrav. § 8. Veiledning Forbrukertilsynet skal gjennom generelle opplysninger, råd og veiledninger arbeide for at reglene i loven og vedtak i medhold av loven blir fulgt. For øvrig gjelder reglene om veiledningsplikt i forvaltningsloven § 11 . § 9. Kontroll og håndheving Forbrukertilsynet fører tilsyn med at bestemmelsene i loven overholdes. Tilsynet skjer ut fra hensynet til å fremme virksomheters respekt for grunnleggende menneskerettigheter og anstendige arbeidsforhold. Forbrukertilsynet skal av eget tiltak, eller etter henvendelse fra andre, søke å påvirke virksomhetene til å innrette seg etter loven, herunder ved å føre forhandlinger med virksomhetene eller deres organisasjoner. Dersom Forbrukertilsynet finner at en virksomhet handler i strid med loven, kan Forbrukertilsynet innhente skriftlig bekreftelse på at det ulovlige forholdet skal opphøre, eller fatte vedtak. Markedsrådet behandler klager på Forbrukertilsynets vedtak. For øvrig gjelder markedsføringsloven § 32 , § 33 , § 37 og forskrift gitt i medhold av § 38 tilsvarende for kontroll og håndheving etter denne loven. § 10. Opplysningsplikt Enhver plikter å gi Forbrukertilsynet og Markedsrådet de opplysningene disse myndighetene krever for å kunne utføre sine gjøremål etter loven. Opplysningene kan kreves gitt skriftlig eller muntlig, innen en fastsatt frist. På samme vilkår som nevnt i første og annet punktum kan alle typer informasjon og bærere av slik informasjon kreves utlevert. Opplysningsplikten etter første ledd gjelder uavhengig av taushetsplikt. Dette gjelder likevel ikke taushetsplikt som nevnt i straffeprosessloven §§ 117 til 120 , med unntak av § 118 første ledd første punktum. § 11. Forbrukertilsynets og Markedsrådets vedtak Forbrukertilsynet og Markedsrådet kan, dersom de finner at inngrep tilsies av hensyn som nevnt i § 9 første ledd annet punktum, fatte enkeltvedtak om: a. forbud eller påbud etter § 12 b. tvangsmulkt etter § 13 c. overtredelsesgebyr etter § 14 . Et vedtak etter bokstav a og b gjelder i fem år dersom ikke annet fremgår av vedtaket. Vedtaket kan maksimalt gjelde i ti år. Vedtaket kan fornyes. Vedtak etter første ledd kan også rettes mot medvirkere. Søksmål over Markedsrådets eller Forbrukertilsynets vedtak må reises innen seks måneder fra parten mottok underretning om vedtaket. Fristen beregnes etter reglene i domstolloven §§ 148 og 149 . Det kan gis oppfriskning for oversittelse av fristen etter reglene i tvisteloven §§ 16-12 til 16-14 . § 12. Forbuds- og påbudsvedtak Det kan nedlegges forbud og gis påbud for å sikre at §§ 4 til 7 overholdes. § 13. Vedtak om tvangsmulkt For å sikre at bekreftelser eller vedtak etter § 9 tredje ledd og § 12 overholdes, kan det fastsettes en tvangsmulkt som må betales dersom bekreftelsen eller vedtaket ikke blir etterlevd. Tvangsmulkten kan fastsettes som en løpende mulkt eller som et engangsbeløp. Ved fastsettelsen av tvangsmulkten skal det legges vekt på at det ikke skal lønne seg å overtre vedtaket. For å sikre at pålegg etter § 10 etterkommes, kan det fastsettes en tvangsmulkt som skal betales dersom pålegget ikke etterkommes. Annet ledd første punktum gjelder tilsvarende. Endelig vedtak om betaling av tvangsmulkt er tvangsgrunnlag for utlegg. Departementet kan gi forskrift om ileggelse av tvangsmulkt. § 14. Vedtak om overtredelsesgebyr Ved gjentatte overtredelser av §§ 5 , 6 eller 7 , kan det ilegges et overtredelsesgebyr som den som vedtaket retter seg mot, skal betale. Et foretak kan ilegges overtredelsesgebyr når overtredelsen er begått av noen som har handlet på vegne av foretaket. Fysiske personer kan ilegges overtredelsesgebyr for forsettlige eller uaktsomme overtredelser. Ved fastsettelse av gebyrets størrelse skal det legges vekt på overtredelsens grovhet, omfang og virkninger. Overtredelsesgebyret forfaller til betaling fire uker etter at vedtaket er fattet. Endelig vedtak om overtredelsesgebyr er tvangsgrunnlag for utlegg. Departementet kan gi forskrift om utmåling av overtredelsesgebyr. § 15. Ikrafttredelse Loven gjelder fra den tiden Kongen bestemmer. ​1 Kongen kan sette i kraft de enkelte bestemmelsene til forskjellig tid. 1 Fra 1 juli 2022 iflg. res. 1 okt 2021 nr. 2919 . Del dokument Kopier URL Del på Twitter Del på Facebook Del på LinkedIn Del på e-post",
    "url": "https://lovdata.no/dokument/NL/lov/2021-06-18-99",
    "etag": null,
    "sist_sjekket": "2025-12-25 15:57:16 UTC"
  },
  "Markedsføringsloven (Villedende praksis)": {
    "hash": "369ca42c94d5399d39f4c6381ad4e21a7f832341c870bf8effc1b1d1537be41a",
    "text": "Lov om kontroll med markedsføring og avtalevilkår mv. (markedsføringsloven)   Innholdsfortegnelse    Lovens forskrifter  Lovens forskrifter ⎙ Skriv ut Trykk Escape for å lukke innholdsfortegnelse Søk i innholdsfortegnelse (listen oppdateres idet du skriver) Markedsføringsloven - mfl Kapittel 1. Alminnelige bestemmelser (§§ 1 - 5) § 1. Hva loven gjelder § 2. God markedsføringsskikk mv. § 3. Dokumentasjon av markedsføring § 4. Lovens stedlige virkeområde § 5. Definisjoner Kapittel 2. Handelspraksis overfor forbrukere (§§ 6 - 10 a) § 6. Urimelig handelspraksis § 7. Villedende handlinger § 8. Villedende utelatelser § 9. Aggressiv handelspraksis § 10. Prismerking og informasjonsplikt m.m. § 10 a. Informasjon om klageorgan mv. Kapittel 3. Særlige former for markedsføring mv. (§§ 11 - 18) § 11. Krav om betaling for varer, tjenester eller andre ytelser uten etter avtale mv. § 12. Forbud mot telefonmarkedsføring i strid med reservasjon § 13. Forbud mot markedsføring ved adressert post i strid med reservasjon § 13 a. Felles regler for reservasjon mot telefonmarkedsføring og markedsføring ved adressert post § 14. Forbud mot telefonmarkedsføring på enkelte tidspunkter og å ringe fra skjult telefonnummer mv. § 15. Begrensninger i bruk av visse kommunikasjonsmetoder § 16. Opplysningsplikt ved uanmodet telefonmarkedsføring og markedsføring ved adressert post § 16 a. Særskilt om frivillige organisasjoners virksomhet som ikke skjer i næring § 17. Levering av uadressert reklame og gratis aviser § 17 a. Begrensninger ved uanmodet dørsalg mv. § 18. Tilleggsfordel ved markedsføring til forbrukere Kapittel 4. Særlig om beskyttelse av barn (§§ 19 - 21) § 19. Alminnelig bestemmelse § 20. Urimelig handelspraksis overfor barn § 21. Særlig om god markedsføringsskikk overfor barn Kapittel 5. Kontroll med avtalevilkår mv. (§§ 22 - 24) § 22. Urimelige avtalevilkår § 23. Krav til garantivilkår i forbrukerforhold § 24. Avgrensning mot konkurranseloven Kapittel 6. Beskyttelse av næringsdrivendes interesser (§§ 25 - 31) § 25. God forretningsskikk § 26. Villedende forretningsmetoder § 27. Utilstrekkelig veiledning mv. § 28. Presentasjon av markedsføring § 29. (Opphevet) § 30. Etterligning av annens produkt § 31. Uriktige geografiske betegnelser for vin og brennevin Kapittel 7. Håndheving (§§ 32 - 43 c) § 32. Myndighetene og deres uavhengighet mv. § 33. Myndighetenes organisering § 34. Opplysningsplikt og stedlig kontroll mv. § 35. Forbrukertilsynets oppgaver § 36. Forbrukertilsynets saksbehandling og vedtakskompetanse § 37. Markedsrådets oppgaver mv. § 38. Forskrift § 39. Forbrukertilsynets og Markedsrådets vedtak § 40. Forbuds- og påbudsvedtak § 41. Vedtak om tvangsmulkt § 42. Vedtak om overtredelsesgebyr § 43. Pålegg om fjerning av digitalt nettinnhold mv. § 43 a. Midlertidig forføyning ved pålegg etter § 43 § 43 b. Rettens avgjørelse mv. § 43 c. Forholdet til tvistelovens regler Kapittel 8. Grenseoverskridende håndheving mv. (§§ 44 - 47) § 44. Virkeområde § 45. Adgang til å bringe saker inn for Forbrukertilsynet og Markedsrådet § 46. Godkjenning av myndigheter og organisasjoner § 47. Innlemmelse av forordning om samarbeid mellom nasjonale myndigheter med ansvar for håndheving av forbrukervernlovgivning Kapittel 9. Straff og sivilrettslige sanksjoner (§§ 48 - 49) § 48. Straff § 48 a. Straff og sivilrettslige sanksjoner ved ulovlig bruk av geografiske betegnelser § 48 b. Vederlag og erstatning ved overtredelse av visse bestemmelser i kapittel 6 § 48 c. Avhjelpende tiltak for forbrukere § 49. Straffeprosessuelle regler Kapittel 10. Ikraftsetting, oppheving av tidligere lov, overgangsregler og endringer i andre lover (§§ 50 - 51) § 50. Ikraftsetting, oppheving av tidligere lov og overgangsregler § 51. Endringer i andre lover Europaparlaments- og rådsforordning (EU) 2017/2394 Europaparlaments- og rådsforordning (EU) 2017/2394 av 12. desember 2017 om samarbeid mellom nasjonale myndigheter med ansvar for håndheving av forbruk... Kapittel I Innledende bestemmelser Artikkel 1. Formål Artikkel 2. Virkeområde Artikkel 3. Definisjoner Artikkel 4. Melding om foreldelsesfrister Kapittel II Vedkommende myndigheter og deres myndighet Artikkel 5. Vedkommende myndigheter og sentrale kontaktorganer Artikkel 6. Samarbeid med sikte på anvendelse av denne forordning i medlemsstatene Artikkel 7. Utpekte organers rolle Artikkel 8. Opplysninger og lister Artikkel 9. Vedkommende myndigheters minimum av myndighet Artikkel 10. Utøvelse av et minimum av myndighet Kapittel III Ordning for gjensidig bistand Artikkel 11. Anmodninger om opplysninger Artikkel 12. Anmodninger om håndhevingstiltak Artikkel 13. Framgangsmåte for anmodninger om gjensidig bistand Artikkel 14. Avslag på å etterkomme en anmodning om gjensidig bistand Kapittel IV Samordnede undersøkelses- og håndhevingsordninger for utbredte overtredelser og for utbredte overtredelser med unionsdimensjon Artikkel 15. Framgangsmåte ved beslutninger mellom medlemsstater Artikkel 16. Allmenne prinsipper for samarbeid Artikkel 17. Iverksetting av samordnede tiltak og utpeking av koordinator Artikkel 18. Grunner til å avslå å delta i samordnede tiltak Artikkel 19. Undersøkelsestiltak i forbindelse med samordnede tiltak Artikkel 20. Forpliktende tilsagn i forbindelse med samordnede tiltak Artikkel 21. Håndhevingstiltak i forbindelse med samordnede tiltak Artikkel 22. Avslutning av de samordnede tiltakene Artikkel 23. Koordinatorens rolle Artikkel 24. Språkordning Artikkel 25. Språkordning for kommunikasjon med næringsdrivende Kapittel V Unionsomfattende virksomhet Artikkel 26. Varsler Artikkel 27. Eksterne varsler Artikkel 28. Utveksling av andre opplysninger som er relevante for å påvise overtredelser Artikkel 29. Kontrollaksjoner Artikkel 30. Samordning av annen virksomhet som bidrar til undersøkelse og håndheving Artikkel 31. Utveksling av tjenestemenn mellom vedkommende myndigheter Artikkel 32. Internasjonalt samarbeid Kapittel VI Felles ordninger Artikkel 33. Bruk og offentliggjøring av opplysninger samt taushetsplikt og forretningshemmeligheter Artikkel 34. Bruk av bevismateriale og undersøkelsesresultater Artikkel 35. Elektronisk database Artikkel 36. Avkall på tilbakebetaling av utgifter Artikkel 37. Prioriteringer for håndhevingen Kapittel VII Sluttbestemmelser Artikkel 38. Komité Artikkel 39. Meldinger Artikkel 40. Rapportering Artikkel 41. Oppheving Artikkel 42. Ikrafttredelse og anvendelse Vedlegg Direktiver og forordninger nevnt i artikkel 3 nr. 1 Ditt søk ga dessverre ingen treff. ➦ English version ➦ Gå til opprinnelig kunngjort versjon Lov om kontroll med markedsføring og avtalevilkår mv. (markedsføringsloven) Dato LOV-2009-01-09-2 Departement Barne- og familiedepartementet Sist endret LOV-2025-06-20-41 fra 01.07.2025 Ikrafttredelse 01.06.2009 Endrer LOV-1972-06-16-47 Kunngjort 09.01.2009 kl. 14.05 Rettet 25.10.2023 (vedheng om forordning (EU) 2017/2394) Korttittel Markedsføringsloven – mfl EØS/EU/Schengen EØS-avtalen vedlegg IX nr. 31e (direktiv 2002/65/EF ). EØS-avtalen vedlegg XIX nr. 1a (direktiv 98/6/EF ), nr. 2 (direktiv 2006/114/EF ), nr. 7d (direktiv 2009/22/EF ), nr. 7f (forordning (EU) 2017/2394 ), nr. 7g (direktiv 2005/29/EF endret ved direktiv (EU) 2019/2161 ), nr. 7i (direktiv 2011/83/EU endret ved direktiv (EU) 2019/2161 ), nr. 7n (direktiv (EU) 2019/771 ). Jf. tidligere lov 16 juni 1972 nr. 47 om kontroll med markedsføring og avtalevilkår (markedsføringsloven). Kapitteloversikt: Kapittel 1. Alminnelige bestemmelser (§§ 1 - 5) Kapittel 2. Handelspraksis overfor forbrukere (§§ 6 - 10 a) Kapittel 3. Særlige former for markedsføring mv. (§§ 11 - 18) Kapittel 4. Særlig om beskyttelse av barn (§§ 19 - 21) Kapittel 5. Kontroll med avtalevilkår mv. (§§ 22 - 24) Kapittel 6. Beskyttelse av næringsdrivendes interesser (§§ 25 - 31) Kapittel 7. Håndheving (§§ 32 - 43 c) Kapittel 8. Grenseoverskridende håndheving mv. (§§ 44 - 47) Kapittel 9. Straff og sivilrettslige sanksjoner (§§ 48 - 49) Kapittel 10. Ikraftsetting, oppheving av tidligere lov, overgangsregler og endringer i andre lover (§§ 50 - 51) Europaparlaments- og rådsforordning (EU) 2017/2394 Europaparlaments- og rådsforordning (EU) 2017/2394 av 12. desember 2017 om samarbeid mellom nasjonale myndigheter med ansvar for håndheving av forbruk... Kapittel 1. Alminnelige bestemmelser § 1. Hva loven gjelder Når ikke annet er bestemt, gjelder loven kontroll med markedsføring, handelspraksis og avtalevilkår i forbrukerforhold og stiller krav til god forretningsskikk mellom næringsdrivende. 0 Endret ved lov 2 juni 2017 nr. 31 (ikr. 1 jan 2018 iflg. res. 2 juni 2017 nr. 682 ). § 2. God markedsføringsskikk mv. Markedsføring må ikke stride mot god markedsføringsskikk. Ved vurderingen legges det vekt på om markedsføringen krenker allmenne etikk- og moraloppfatninger, eller om det tas i bruk støtende virkemidler. Annonsør og den som utformer reklame, skal sørge for at reklamen ikke er i strid med likeverdet mellom kjønnene, og at den ikke utnytter det ene kjønns kropp eller gir inntrykk av en støtende eller nedsettende vurdering av kvinne eller mann. Annonsør og den som utformer reklame, skal videre sørge for at reklamen der en kropps fasong, størrelse eller hud er endret ved retusjering eller annen manipulering, skal merkes. Departementet gir i forskrift nærmere bestemmelser om hvordan reklamen skal merkes, og om unntak fra merkeplikten. Ved vurderingen av om første eller annet ledd er overtrådt, legges det vekt på om markedsføringen, på grunn av utforming, format, omfang eller andre virkemidler, fremstår som særlig påtrengende. 0 Endret ved lov 11 juni 2021 nr. 62 (i kraft 1 juli 2022 iflg. res. 17 juni 2022 nr. 1043 ). § 3. Dokumentasjon av markedsføring Påstander i markedsføring om faktiske forhold, herunder om ytelsers egenskaper eller virkning, skal kunne dokumenteres. Dokumentasjonen skal foreligge på annonsørens hånd når markedsføringen skjer. 0 Endret ved lov 16 juni 2023 nr. 38 (i kraft 1 okt 2023 iflg. res. 16 juni 2023 nr. 930 ). § 4. Lovens stedlige virkeområde Loven gjelder for handlinger og vilkår som er rettet mot forbrukere eller næringsdrivende her i riket, med de begrensninger som følger av annen lovgivning. Med unntak av kapittel 6 gjelder loven også for handlinger og vilkår som har virkning i utlandet, når de er ulovlige også etter lovgivningen i landet der de har virkning. Kongen kan ved forskrift bestemme om og i hvilken utstrekning loven skal gjelde for Svalbard og Jan Mayen. § 5. Definisjoner I denne lov menes med a. forbruker: en fysisk person som ikke hovedsakelig handler som ledd i næringsvirksomhet, b. næringsdrivende: en fysisk eller juridisk person som utøver næringsvirksomhet, og enhver som handler i vedkommendes navn eller på vedkommendes vegne, c. ytelse: vare, tjeneste, fast eiendom, rettigheter og forpliktelser, d. handelspraksis: enhver handling, utelatelse, atferd eller framstilling, kommersiell kommunikasjon, herunder reklame og markedsføring, fra en næringsdrivendes side, som er direkte knyttet til å fremme salget av, selge eller levere en ytelse til forbrukerne, e. garanti: enhver forpliktelse som den næringsdrivende har påtatt seg overfor forbrukeren i forbindelse med omsetning av varer, tjenester eller andre ytelser som gir forbrukeren rettigheter i tillegg til rettighetene forbrukeren ellers har. Kapittel 2. Handelspraksis overfor forbrukere § 6. Urimelig handelspraksis Urimelig handelspraksis er forbudt. En handelspraksis er urimelig dersom den strider mot god forretningsskikk overfor forbrukere og er egnet til vesentlig å endre forbrukernes økonomiske atferd slik at de treffer beslutninger de ellers ikke ville ha truffet. Dersom en handelspraksis er rettet til en bestemt forbrukergruppe, eller dersom bare en klart identifiserbar gruppe av forbrukere er særlig sårbare på grunn av psykisk eller fysisk svakhet, alder eller godtroenhet og den næringsdrivende burde ha forstått dette, vurderes praksisens urimelighet ut fra den aktuelle forbrukergruppens perspektiv. Beskyttelsen av sårbare grupper berører ikke vanlig og rettmessig praksis der det fremsettes overdrevne påstander som ikke er ment å tas bokstavelig. En handelspraksis er alltid urimelig dersom den er villedende etter § 7 eller § 8 , eller aggressiv etter § 9 . Departementet fastsetter i forskrift de formene for handelspraksis som under enhver omstendighet skal anses som urimelige. § 7. Villedende handlinger En handelspraksis er villedende dersom den inneholder uriktige opplysninger og dermed er usannferdig eller på annen måte er egnet til å villede forbrukerne med hensyn til ett eller flere av følgende elementer: a. ytelsens eksistens eller art, b. ytelsens hovedegenskaper, for eksempel dens tilgjengelighet, fordeler eller risiko, ytelsens utførelse, mengde, sammensetning, spesifikasjoner, tilbehør, opprinnelse, hvordan eller når ytelsen produseres eller ytes, levering, bruk eller egnethet for et formål, resultater som kan forventes ved bruk, tester eller kontroll som er utført på ytelsen, eller ettersalgsservice og klagebehandling, c. omfanget av den næringsdrivendes forpliktelser, motiver for handelspraksisen og salgsprosessens art, eventuell erklæring eller symbol i forbindelse med direkte eller indirekte sponsing eller godkjenning av den næringsdrivende eller ytelsen, d. prisen på ytelsen eller hvordan prisen beregnes, eller eksistensen av en prisfordel, e. behovet for service, deler, utskifting eller reparasjoner, f. den næringsdrivendes eller den næringsdrivendes agents art, egenskaper og rettigheter, g. forbrukernes rettigheter, herunder rett til omlevering eller tilbakebetaling, eller risiko forbrukerne kan bli utsatt for, h. den næringsdrivendes forpliktelse til å følge bransjenormer. En handelspraksis er også villedende dersom: a. markedsføringen av en ytelse, herunder sammenlignende reklame, forårsaker forveksling med en konkurrents ytelse eller varemerke, handelsnavn eller andre kjennetegn b. en vare markedsføres som identisk med en vare som markedsføres i andre EU/EØS-stater, når disse varenes sammensetning eller egenskaper skiller seg vesentlig fra hverandre, med mindre det er begrunnet ut fra legitime og objektive faktorer. Praksisen anses likevel bare som villedende dersom den er egnet til å påvirke forbrukerne til å treffe en økonomisk beslutning som de ellers ikke ville ha truffet. 0 Endret ved lover 16 juni 2023 nr. 38 (i kraft 1 okt 2023 iflg. res. 16 juni 2023 nr. 930 ), 14 juni 2024 nr. 32 (i kraft 1 juli 2024 iflg. res. 14 juni 2024 nr. 956 ). § 8. Villedende utelatelser En handelspraksis er villedende dersom den, i sin konkrete sammenheng og etter en helhetsvurdering, utelater eller skjuler vesentlige opplysninger som forbrukerne ut fra sammenhengen trenger for å kunne ta en informert økonomisk beslutning eller presenterer opplysningene på en uklar, uforståelig, tvetydig eller uhensiktsmessig måte. En handelspraksis er også villedende dersom det ikke tydelig opplyses om at handelspraksisen har et kommersielt formål og dette ikke allerede fremgår tydelig av sammenhengen. Ved vurderingen av om opplysninger er utelatt, skal det tas i betraktning plass- eller tidsmessige begrensninger ved mediet som brukes til å formidle handelspraksisen, og eventuelle tiltak fra den næringsdrivende for å gjøre opplysningene tilgjengelige for forbrukerne på annen måte. Praksisen anses likevel bare som villedende dersom den er egnet til å påvirke forbrukerne til å treffe en økonomisk beslutning som de ellers ikke ville ha truffet. Ved oppfordring til kjøp regnes følgende opplysninger som vesentlige hvis de ikke allerede fremgår av sammenhengen: a. opplysninger om ytelsens hovedegenskaper, i relevant omfang for mediet og ytelsen b. opplysninger om den næringsdrivendes geografiske adresse og identitet og om relevant, geografisk adresse og identitet til den næringsdrivende som vedkommende opptrer på vegne av c. opplysninger om vilkår for betaling, levering og utførelse, dersom disse avviker fra kravene til god forretningsskikk overfor forbrukere d. for ytelser og transaksjoner som omfattes av angrerett eller avbestillingsrett, opplysninger om at det foreligger en slik rett e. opplysninger om prisen inklusive avgifter eller, hvis ytelsens art gjør at prisen ikke med rimelighet kan utregnes på forhånd, hvordan prisen beregnes. Der det er relevant, skal alle ytterligere omkostninger vedrørende frakt, levering eller porto oppgis. Hvis omkostningene ikke med rimelighet kan utregnes på forhånd, skal det opplyses om at det kan forekomme slike ytterligere omkostninger f. for ytelser som tilbys på nettbaserte markedsplasser, om tredjeparten som tilbyr ytelsene, er næringsdrivende eller ikke, på grunnlag av tredjepartens erklæring til tilbyderen av den nettbaserte markedsplassen. Med oppfordring til kjøp menes en kommersiell kommunikasjon som angir ytelsens egenskaper og pris på en egnet måte for den anvendte kommersielle kommunikasjonen og dermed setter forbrukerne i stand til å foreta et kjøp. Dersom forbrukere i et nettbasert grensesnitt gis mulighet til å søke etter ytelser som tilbys av ulike næringsdrivende eller forbrukere, anses generelle opplysninger om hovedparametrene som avgjør rangeringen av produktene som presenteres for forbrukeren som et resultat av søket, som vesentlige. Det samme gjelder opplysninger om den relative betydningen av disse parametrene sammenlignet med andre parametrer. Opplysningene skal gjøres tilgjengelige i en særskilt del av det nettbaserte grensesnittet som er direkte og lett tilgjengelig fra siden der søkeresultatene presenteres. Første til tredje punktum gjelder ikke for leverandører av nettbaserte søkemotorer som definert i artikkel 2 nr. 6 i forordning om rimelig forretningspraksis på plattformer (EU) 2019/1150. Når en næringsdrivende gir forbrukere tilgang til forbrukeromtaler av ytelser, anses opplysninger om hvorvidt og hvordan den næringsdrivende sikrer at de publiserte omtalene stammer fra forbrukere som faktisk har brukt eller kjøpt ytelsene, som vesentlige. 0 Endret ved lov 16 juni 2023 nr. 38 (i kraft 1 okt 2023 iflg. res. 16 juni 2023 nr. 930 ). § 9. Aggressiv handelspraksis En handelspraksis er aggressiv dersom den, i sin konkrete sammenheng og etter en helhetsvurdering, ved trakassering, tvang, herunder bruk av fysisk makt, eller utilbørlig påvirkning er egnet til vesentlig å begrense forbrukernes valgmuligheter eller atferd i forbindelse med en ytelse. Med utilbørlig påvirkning menes utnytting av en maktposisjon i forhold til forbrukere for å utøve press, også når det ikke trues med eller brukes fysisk makt, på en måte som vesentlig reduserer forbrukernes evne til å treffe en informert beslutning. Ved vurderingen av om en handelspraksis er aggressiv, skal det tas hensyn til a. tidspunkt, sted, art og varighet, b. bruk av truende eller utilbørlig språk eller atferd, c. den næringsdrivendes utnytting av en konkret uheldig hendelse eller omstendighet som er så alvorlig at den kan nedsette forbrukerens dømmekraft, som den næringsdrivende er klar over, til å påvirke forbrukerens beslutning i forbindelse med produktet, d. belastende eller uforholdsmessige hindringer som ikke følger av avtalen, som den næringsdrivende pålegger når forbrukerne ønsker å utøve rettigheter i henhold til avtalen, herunder rett til å heve en avtale eller bytte til en annen ytelse eller en annen næringsdrivende, e. enhver trussel om handlinger som er ulovlige. Praksisen anses likevel bare som aggressiv dersom den er egnet til å påvirke forbrukerne til å treffe en økonomisk beslutning som de ellers ikke ville ha truffet. § 10. Prismerking og informasjonsplikt m.m. Den som i næringsvirksomhet selger varer, tjenester eller andre ytelser til forbrukere, skal så langt det er praktisk mulig informere om prisene, slik at de lett kan ses av kundene. Departementet kan ved forskrift gi nærmere regler om gjennomføringen av plikten etter første ledd. For å lette kundenes bedømmelse av priser og kvalitet på varer og tjenester kan departementet ved forskrift påby næringsdrivende å iverksette tiltak utover det som følger av påbudet i første ledd. Slik forskrift om informasjonstiltak kan blant annet a. påby merking, oppslag eller annen underretning om pris, forretningsvilkår, kvalitet og andre egenskaper, b. gi påbud om sortering og bestemmelser om mål og vekt og opplysning om pris pr. enhet (jamførpris) for varer som frambys for salg, c. gi påbud om å opplyse om førpris der prisen på varer markedsføres som nedsatt. 0 Endret ved lover 2 juni 2017 nr. 32 (ikr. 1 juli 2017 iflg. res. 2 juni 2017 nr. 683 ), 16 juni 2023 nr. 38 (i kraft 1 okt 2023 iflg. res. 16 juni 2023 nr. 930 ). § 10 a. Informasjon om klageorgan mv. Næringsdrivende skal på en klar og forståelig måte gi informasjon til forbrukere om klageorgan som kan behandle en sak mellom partene, og som er innmeldt i henhold til godkjenningsloven § 25 . Informasjonen skal vise til klageorganenes hjemmesider på Internett. Informasjonen skal som et minimum gis i de generelle avtalevilkårene, hvor slike foreligger, og på den næringsdrivendes hjemmeside på Internett, hvor slik finnes. Informasjonen skal være lett tilgjengelig på hjemmesiden. Næringsdrivende skal informere forbrukeren i henhold til første ledd når det oppstår sak mellom partene, og det er klart at partene selv ikke kommer til en minnelig løsning. Informasjonen skal gis skriftlig eller på annet varig medium. Med varig medium forstås enhver innretning som gjør forbrukerne i stand til å lagre opplysninger på en slik måte at opplysningene i fremtiden er tilgjengelig i uendret form. 0 Tilføyd ved lov 17 juni 2016 nr. 29 (ikr. 1 juli 2016 iflg. res. 17 juni 2016 nr. 703 og 25 aug 2017 for tredje ledd iflg. res. 25 aug 2017 nr. 1287 ), endret ved lover 23 juni 2020 nr. 98 (ikr. 1 jan 2021 iflg. res. 23 juni 2020 nr. 1285 ), 20 juni 2025 nr. 41 (i kraft 1 juli 2025 iflg. res. 20. juni 2025 nr. 1097 ). Kapittel 3. Særlige former for markedsføring mv. § 11. Krav om betaling for varer, tjenester eller andre ytelser uten etter avtale mv. I næringsvirksomhet er det forbudt a. å kreve betaling for varer, tjenester eller andre ytelser uten etter avtale, b. å levere varer, tjenester eller andre ytelser med krav om betaling uten etter avtale. Ved leveranse i strid med første ledd bokstav b er mottakeren ikke forpliktet til å betale, så framt ikke noe annet er bestemt ved lov. I næringsvirksomhet er det forbudt å henvise forbrukere som skal ta kontakt med den næringsdrivende i forbindelse med en inngått avtale, til et telefonnummer som belaster forbrukeren med en høyere kostnad enn grunntakst. Før en avtale blir inngått, skal den næringsdrivende innhente forbrukerens uttrykkelige samtykke til enhver betaling utover vederlaget for hovedytelsen. Dersom slikt samtykke ikke er innhentet, men er lagt til grunn ved bruk av standardløsninger som forbrukeren må velge bort for å unngå tilleggsbetaling, har forbrukeren rett til å få tilbakeført tilleggsbetalingen. Departementet kan ved forskrift gi nærmere bestemmelser om krav til dokumentasjon og oppbevaring av dokumentasjon for inngåtte avtaler. 0 Endret ved lov 20 juni 2014 nr. 27 (ikr. 20 juni 2014 iflg. res. 20 juni 2014 nr. 776 ). § 12. Forbud mot telefonmarkedsføring i strid med reservasjon I næringsvirksomhet er det forbudt å rette telefonmarkedsføring mot forbrukere som har reservert seg mot slik markedsføring i Reservasjonsregisteret. I næringsvirksomhet er det forbudt å rette telefonmarkedsføring mot fysiske personer som har reservert seg mot slik markedsføring direkte hos den næringsdrivende. Det er likevel tillatt å rette telefonmarkedsføring mot fysiske personer som har reservert seg etter første eller annet ledd, dersom den fysiske personen har rettet en uttrykkelig anmodning til en bestemt næringsdrivende om å motta slik markedsføring fra den næringsdrivende. Anmodningen kan når som helst trekkes tilbake. Det er også tillatt å rette telefonmarkedsføring mot forbrukere som har reservert seg mot slik markedsføring i Reservasjonsregisteret, dersom det foreligger et eksisterende kunde- eller giverforhold og der den næringsdrivende har mottatt forbrukerens kontaktopplysninger i forbindelse med salg eller innsamling. Slik markedsføring kan bare gjelde næringsdrivendes egne ytelser tilsvarende dem som kunde- eller giverforholdet bygger på. For frivillige organisasjoner skal et eksisterende giverforhold også anses å foreligge dersom giveren etter første bidrag har samtykket til eller bedt om å bli kontaktet ved en senere anledning, eller giveren innenfor en treårsperiode har ytet sporadiske bidrag. 0 Endret ved lov 2 juni 2017 nr. 31 (ikr. 1 jan 2018 iflg. res. 2 juni 2017 nr. 682 ). § 13. Forbud mot markedsføring ved adressert post i strid med reservasjon I næringsvirksomhet er det forbudt å rette markedsføring ved adressert post mot forbrukere som har reservert seg mot slik markedsføring i Reservasjonsregisteret. I næringsvirksomhet er det forbudt å rette markedsføring ved adressert post mot fysiske personer som har reservert seg mot slik markedsføring direkte hos den næringsdrivende. Det er likevel tillatt å rette markedsføring ved adressert post mot fysiske personer som har reservert seg etter første eller annet ledd, dersom den fysiske personen har rettet en uttrykkelig anmodning til næringsdrivende om å motta slik markedsføring fra den næringsdrivende. Anmodningen kan når som helst trekkes tilbake. Det er også tillatt å rette markedsføring ved adressert post mot forbrukere som har reservert seg mot slik markedsføring i Reservasjonsregisteret, dersom det foreligger et eksisterende kunde- eller giverforhold der den næringsdrivende har mottatt forbrukerens kontaktopplysninger i forbindelse med salg eller innsamling. Slik markedsføring kan bare gjelde næringsdrivendes egne ytelser tilsvarende dem som kunde- eller giverforholdet bygger på. 0 Endret ved lov 2 juni 2017 nr. 31 (ikr. 1 jan 2018 iflg. res. 2 juni 2017 nr. 682 ). § 13 a. Felles regler for reservasjon mot telefonmarkedsføring og markedsføring ved adressert post Reservasjonsregisteret skal legge til rette for at forbrukere skal kunne velge å reservere seg kun mot markedsføring fra andre enn frivillige organisasjoner. Næringsdrivende skal oppdatere sitt adresseregister mot Reservasjonsregisteret før første gangs henvendelse og før henvendelse den måned markedsføring utføres. Næringsdrivende skal sørge for at fysiske personer enkelt og gebyrfritt skal kunne reservere seg mot markedsføring direkte hos den næringsdrivende. Departementet kan ved forskrift gi nærmere regler om Reservasjonsregisteret og direkte reservasjon hos den næringsdrivende. 0 Tilføyd ved lov 2 juni 2017 nr. 31 (ikr. 1 jan 2018 iflg. res. 2 juni 2017 nr. 682 ). § 14. Forbud mot telefonmarkedsføring på enkelte tidspunkter og å ringe fra skjult telefonnummer mv. I næringsvirksomhet er det forbudt å rette telefonmarkedsføring til forbrukere på lørdager, helgedager eller dager som i lov er likestilt med helgedager, og på virkedager før kl. 09.00 og etter kl. 21.00. I næringsvirksomhet er det forbudt å rette telefonmarkedsføring til forbrukere fra skjult telefonnummer og fra telefonnummer som ikke er registrert og søkbart i nummeropplysningstjenestene. 0 Endret ved lov 2 juni 2017 nr. 31 (ikr. 1 jan 2018 iflg. res. 2 juni 2017 nr. 682 ). § 15. Begrensninger i bruk av visse kommunikasjonsmetoder I næringsvirksomhet er det forbudt, uten mottakerens forutgående samtykke, å rette markedsføringshenvendelser til fysiske personer ved elektroniske kommunikasjonsmetoder som tillater individuell kommunikasjon, som for eksempel elektronisk post, telefaks eller automatisert oppringningssystem (talemaskin). Krav om forhåndssamtykke etter første ledd gjelder likevel ikke for markedsføring der den fysiske personen kontaktes muntlig ved telefon. Krav om forhåndssamtykke etter første ledd gjelder heller ikke markedsføring ved elektronisk post i eksisterende kundeforhold der den næringsdrivende avtaleparten har mottatt kundens elektroniske adresse i forbindelse med salg. Markedsføringen kan bare gjelde den næringsdrivendes egne varer, tjenester eller andre ytelser tilsvarende dem som kundeforholdet bygger på. Når den elektroniske adressen samles inn, og eventuelt ved hver enkelt senere markedsføringshenvendelse, skal kunden enkelt og gebyrfritt gis anledning til å reservere seg mot slike henvendelser. Med elektronisk post menes i denne bestemmelse enhver henvendelse i form av tekst, tale, lyd eller bilde som sendes via et elektronisk kommunikasjonsnett, og som kan lagres i nettet eller i mottakerens terminalutstyr inntil mottakeren henter den. Herunder omfattes tekst- og multimediemeldinger til mobiltelefon. Ehandelslovens bestemmelser, herunder § 9 om elektronisk markedsføring, gjelder i tillegg til bestemmelsen her. § 16. Opplysningsplikt ved uanmodet telefonmarkedsføring og markedsføring ved adressert post Ved uanmodet telefonmarkedsføring eller markedsføring ved adressert post skal den næringsdrivende opplyse hvem som har gitt personopplysningene som ligger til grunn for henvendelsen. Der det er relevant, skal den næringsdrivende informere om retten til å reservere seg i Reservasjonsregisteret og direkte hos den næringsdrivende. Ved uanmodet telefonmarkedsføring til forbrukere skal den næringsdrivende straks presentere seg og opplyse om at henvendelsen skjer i markedsføringshensikt. Dersom henvendelsen skjer på vegne av en annen, skal dette opplyses. 0 Endret ved lover 20 juni 2014 nr. 27 (ikr. 20 juni 2014 iflg. res. 20 juni 2014 nr. 776 ), 2 juni 2017 nr. 31 (ikr. 1 jan 2018 iflg. res. 2 juni 2017 nr. 682 ). § 16 a. Særskilt om frivillige organisasjoners virksomhet som ikke skjer i næring Der frivillige organisasjoners virksomhet ikke reguleres av lovens alminnelige regler, gjelder følgende: a. Fysiske personer kan reservere seg mot frivillige organisasjoners innsamlinger ved telefonmarkedsføring og markedsføring ved adressert post. Reglene for telefonmarkedsføring og markedsføring ved adressert post i § 12 , § 13 , § 13 a annet til fjerde ledd, § 14 og § 16 gjelder tilsvarende for frivillige organisasjoners innsamlinger. b. Det er forbudt for frivillige organisasjoner å sende en forespørsel om økonomisk støtte til fysiske personer som er egnet til å bli oppfattet som et krav om betaling. Departementet kan ved forskrift gi nærmere regler om utformingen av forespørsler om å gi økonomisk støtte. 0 Tilføyd ved lov 2 juni 2017 nr. 31 (ikr. 1 jan 2018 iflg. res. 2 juni 2017 nr. 682 ), endret ved lov 16 juni 2023 nr. 38 (i kraft 1 okt 2023 iflg. res. 16 juni 2023 nr. 930 ). § 17. Levering av uadressert reklame og gratis aviser I næringsvirksomhet er det forbudt å levere ut eller å gi en formidler i oppdrag å levere ut uadressert reklame eller gratis aviser til forbrukere som klart har tilkjennegitt at de motsetter seg dette. En formidler er likevel ikke ansvarlig for leveringen hvis formidleren har fått opplyst, og har grunn til å anta, at det som leveres ut, ikke er reklame eller gratis avis. Innstikk i aviser og andre trykksaker, som er omfattet av redaktøransvaret, anses ikke som uadressert reklame eller gratis avis etter denne bestemmelsen. 0 Endret ved lov 19 juni 2009 nr. 43 (ikr. 1 juli 2009 iflg. res. 19 juni 2009 nr. 821 ). § 17 a. Begrensninger ved uanmodet dørsalg mv. Det skal i næringsvirksomhet ikke rettes markedsføringshenvendelser ved hjemmebesøk (dørsalg) til forbrukere som klart har tilkjennegitt at de motsetter seg dette. I næringsvirksomhet skal uanmodet dørsalg til forbrukere ikke finne sted i tidsrommet fra kl. 21.00 til kl. 09.00. Slikt dørsalg skal i næringsvirksomhet heller ikke finne sted på lørdager, helgedager eller dager som i lov er likestilt med helgedager. Annet punktum gjelder ikke for frivillige organisasjoners næringsvirksomhet. Ved uanmodet dørsalg skal den næringsdrivende straks presentere seg og opplyse om at henvendelsen skjer i markedsføringshensikt. Der det er relevant, skal den næringsdrivende også informere om retten til å motsette seg dørsalg etter første ledd og retten til å reservere seg mot dørsalg direkte hos den næringsdrivende. Ved avtaler inngått ved uanmodet dørsalg der kontraktssummen overstiger 1 500 kroner, kan den næringsdrivende ikke kreve betaling før tidligst 14 dager etter at tjenesten eller varen er levert. 0 Tilføyd ved lov 16 juni 2023 nr. 38 (i kraft 1 okt 2023 iflg. res. 16 juni 2023 nr. 930 ). § 18. Tilleggsfordel ved markedsføring til forbrukere Næringsdrivende som i markedsføring tilbyr forbrukerne en tilleggsfordel eller en mulighet for å oppnå en slik fordel, eksempelvis i form av rabatter, gaver, deltakelse i konkurranser eller spill, skal sikre at vilkårene for å benytte seg av tilbudet er klare og lett tilgjengelige for forbrukerne. 0 Endret ved lover 3 sep 2010 nr. 53 (ikr. 1 jan 2011 iflg. res. 3 sep 2010 nr. 1245 ), 21 juni 2013 nr. 57 (ikr. 1 juli 2013 iflg. res. 21 juni 2013 nr. 714 , uten å endre henvisninger til § 18 ellers i loven). Kapittel 4. Særlig om beskyttelse av barn § 19. Alminnelig bestemmelse Når en handelspraksis rettes mot barn, eller for øvrig kan ses eller høres av barn, skal det vises særlig aktsomhet overfor barns påvirkelighet, manglende erfaring og naturlige godtroenhet. Ved vurderingen av om en handelspraksis er i strid med bestemmelser i eller i medhold av denne lov, skal det tas hensyn til alder, utvikling og andre forhold som gjør barn spesielt sårbare. § 20. Urimelig handelspraksis overfor barn Ved vurderingen av om en handelspraksis er urimelig etter § 6 skal det legges vekt på om handelspraksisen er særskilt rettet mot barn. Selv om handelspraksisen ikke er særskilt rettet mot barn, skal det legges vekt på om den, på grunn av art eller produkt, er egnet til å påvirke barn, og om den næringsdrivende kan forventes å forutse barns særlige sårbarhet for praksisen. Det er forbudt å ta med i reklame direkte oppfordringer til barn om å kjøpe annonserte ytelser eller overtale foreldrene eller andre voksne til å kjøpe de annonserte ytelsene til dem. 0 Endret ved lov 3 sep 2010 nr. 53 (ikr. 1 jan 2011 iflg. res. 3 sep 2010 nr. 1245 ). § 21. Særlig om god markedsføringsskikk overfor barn Når markedsføring overfor barn vurderes etter § 2 , skal det blant annet legges vekt på om markedsføringen a. oppfordrer til lovbrudd, farlig atferd eller brudd med vanlige sikkerhetsnormer, b. spiller på sosial usikkerhet, dårlig samvittighet, dårlig selvtillit eller bidrar til kroppspress, c. bruker skremmende virkemidler eller er egnet til å skape frykt eller angst, eller d. bruker aggressive virkemidler som vold, seksualitet eller rusmidler. 0 Endret ved lov 11 juni 2021 nr. 62 (i kraft 1 juli 2022 iflg. res. 17 juni 2022 nr. 1043 ). Kapittel 5. Kontroll med avtalevilkår mv. § 22. Urimelige avtalevilkår I næringsvirksomhet skal det overfor forbrukere ikke nyttes eller tilsiktes å nytte urimelige avtalevilkår. Tilsvarende gjelder for vilkår overfor sammenslutninger som ikke hovedsakelig handler som ledd i næringsvirksomhet, forutsatt at avtalen skal tjene medlemmenes personlige formål. Ved rimelighetsvurderingen skal det legges vekt på hensynet til balanse mellom partenes rettigheter og plikter og på hensynet til klarhet i kontraktsforhold. Første og annet ledd gjelder ikke for innholdet i prisvilkår og i lønns- og arbeidsvilkår i tjeneste hos andre. Kongen kan gi nærmere regler om at første og annet ledd heller ikke skal gjelde for andre spesielle kontraktsforhold. 0 Endret ved lov 16 juni 2023 nr. 38 (i kraft 1 okt 2023 iflg. res. 16 juni 2023 nr. 930 ). § 23. Krav til garantivilkår i forbrukerforhold Ytes det garanti, skal det på en tydelig og lettfattelig måte opplyses om følgende i garantivilkårene: a. garantiens innhold, herunder eventuelle begrensninger og særlige betingelser, b. at forbrukerens rettigheter etter aktuell og nærmere angitt lovgivning kommer i tillegg til garantien, og at disse rettighetene ikke berøres av garantien, c. hva som er nødvendig for å benytte garantien, herunder garantiens varighet og geografiske virkeområde samt garantigiverens navn og adresse, d. lengstefristen for reklamasjon etter aktuell og nærmere angitt lovgivning, dersom den er lengre enn garantitiden, e. at det uansett kan reklameres på ytelsen i sin helhet etter aktuell og nærmere angitt lovgivning, dersom garantien er begrenset, for eksempel ved at garantien kun gjelder en del av ytelsen eller bare deler av utbedringskostnadene dekkes av garantien. Der markedsføringen forut for avtaleinngåelsen er rettet til norske forbrukere, skal garantivilkårene være utformet på norsk. Garantivilkårene skal utleveres til forbrukeren på et varig medium senest ved levering av ytelsen. 0 Endret ved lov 16 juni 2023 nr. 60 (i kraft 1 jan 2024 iflg. res. 16 juni 2023 nr. 909 ). § 24. Avgrensning mot konkurranseloven Konkurranseloven § 10 gjelder ikke ved bruk av kontraktsvilkår som er fremforhandlet i samarbeid med Forbrukertilsynet. 0 Endret ved lov 16 juni 2017 nr. 49 (ikr. 1 jan 2018 iflg. res. 16 juni 2017 nr. 772 ). Kapittel 6. Beskyttelse av næringsdrivendes interesser § 25. God forretningsskikk I næringsvirksomhet må det ikke foretas handling som strider mot god forretningsskikk næringsdrivende imellom. § 26. Villedende forretningsmetoder I næringsvirksomhet er det forbudt å anvende uriktig eller av annen grunn villedende fremstilling som er egnet til å påvirke etterspørselen etter eller tilbudet av varer, tjenester eller andre ytelser. Med fremstilling menes i dette kapittel enhver form for meddelelse eller utsagn i tale, skrift eller på annen måte, således også betegnelser, bilder, demonstrasjoner, emballasjens form, størrelse eller utstyr og lignende. Departementet kan ved forskrift gi nærmere bestemmelser om sammenlignende reklame. § 27. Utilstrekkelig veiledning mv. I næringsvirksomhet er det forbudt å anvende fremstilling som er egnet til å påvirke etterspørselen etter eller tilbudet av varer, tjenester eller andre ytelser, når fremstillingen ikke gir forsvarlig eller tilstrekkelig veiledning eller trekker inn uvedkommende forhold, og derfor må anses urimelig. § 28. Presentasjon av markedsføring Markedsføring skal utformes og presenteres slik at den tydelig fremstår som markedsføring. 0 Opphevet ved lov 27 mars 2020 nr. 15 (ikr. 1 jan 2021 iflg. res. 11 des 2020 nr. 2721 , for overgangsbestemmelser se dens punkt 5), tilføyd ved lov 16 juni 2023 nr. 38 (i kraft 1 okt 2023 iflg. res. 16 juni 2023 nr. 930 ). § 29. (Opphevet) 0 Opphevet ved lov 27 mars 2020 nr. 15 (ikr. 1 jan 2021 iflg. res. 11 des 2020 nr. 2721 , for overgangsbestemmelser se dens punkt 5). § 30. Etterligning av annens produkt I næringsvirksomhet er det forbudt å anvende etterlignede kjennetegn, produkter, kataloger, reklamemidler eller andre frambringelser på slik måte og under slike omstendigheter at det må anses som en urimelig utnyttelse av en annens innsats eller resultater og fører med seg fare for forveksling. § 31. Uriktige geografiske betegnelser for vin og brennevin I næringsvirksomhet er det forbudt å anvende geografiske vin- eller brennevinsbetegnelser for vin og brennevin som ikke har den geografiske opprinnelsen som betegnelsen utpeker. Dette gjelder selv om den faktiske opprinnelsen også er angitt, eller den geografiske betegnelsen er oversatt eller følges av uttrykk som «slag», «type», «imitasjon» e.l. Kapittel 7. Håndheving § 32. Myndighetene og deres uavhengighet mv. Forbrukertilsynet og Markedsrådet skal føre kontroll med næringsdrivendes handelspraksis og avtalevilkår i samsvar med kapittel 7 . Forbrukertilsynet og Markedsrådet er faglig uavhengige forvaltningsorganer som er administrativt underordnet departementet. Kongen og departementet kan ikke styre Forbrukertilsynets eller Markedsrådets utøving av myndighet i enkeltsaker eller generelle lovtolkning. Departementet behandler ikke avgjørelser fattet av Forbrukertilsynet eller Markedsrådet. Departementet behandler likevel klager på andre avgjørelser enn vedtak som Markedsrådet treffer i første instans, som kan påklages etter forvaltningsloven. Departementet behandler også klager på avslag på begjæring om innsyn etter offentleglova. Dersom en næringsvirksomhet som faller inn under denne loven, også går inn under regulerings- eller kontrollbestemmelser i andre lover, kan Kongen gi nærmere regler om den innbyrdes avgrensningen av de forskjellige myndighetenes virkeområde og om samarbeidet mellom dem. 0 Endret ved lover 19 juni 2009 nr. 43 (ikr. 1 juli 2009 iflg. res. 19 juni 2009 nr. 821 ), 16 juni 2017 nr. 49 (ikr. 1 jan 2018 iflg. res. 16 juni 2017 nr. 772 ). § 33. Myndighetenes organisering Forbrukertilsynet ledes av en direktør. Direktøren åremålsbeskikkes av Kongen for en periode på seks år, med mulighet for gjenoppnevning én gang. Markedsrådet skal ha en leder, en nestleder og så mange medlemmer som er nødvendig for å utføre Markedsrådets oppgaver. Markedsrådets leder og nestleder skal fylle kravene til dommere i domstolloven § 53 første ledd og § 54 annet ledd. Leder, nestleder og øvrige medlemmer oppnevnes av Kongen for fire år. 0 Endret ved lov 16 juni 2017 nr. 49 (ikr. 1 jan 2018 iflg. res. 16 juni 2017 nr. 772 ). § 34. Opplysningsplikt og stedlig kontroll mv. Enhver plikter å gi Forbrukertilsynet og Markedsrådet de opplysningene disse myndighetene krever for å kunne utføre sine gjøremål etter loven, herunder opplysninger som er nødvendige for å vurdere om en handelspraksis er urimelig. Opplysningene kan kreves gitt skriftlig eller muntlig, innen en fastsatt frist. På samme vilkår som nevnt i første og annet punktum kan alle typer informasjon og bærere av slik informasjon kreves utlevert. Forbrukertilsynet og Markedsrådet kan undersøke alle lokaler, grunn, innretninger og utstyr, herunder transportmidler, som den næringsdrivende bruker i sin næringsvirksomhet. Representanter for eller ansatte hos den næringsdrivende plikter å gi nødvendig veiledning og bistand ved gjennomføringen av kontrollen. Forbrukertilsynet og Markedsrådet kan anmode om bistand fra politiet til å gjennomføre kontrollen. Forbrukertilsynet og Markedsrådet kan selv ta beslag i dokumenter og gjenstander, og ta kopier, som de finner påkrevet for å utføre sine gjøremål etter loven. Beslaget kan bare opprettholdes så lenge og i det omfanget det er nødvendig. Taushetsplikten som følger av lov, pålegg eller avtale, er ikke til hinder for opplysningsplikten, eller retten til å foreta stedlig kontroll og beslag, etter denne paragrafen. Dette gjelder likevel ikke opplysninger, dokumenter, gjenstander eller annet som er omfattet av taushetsplikten som nevnt i straffeprosessloven §§ 117 til 120 , med unntak av § 118 første ledd første punktum. Når det er mistanke om overtredelse av bestemmelser som Forbrukertilsynet fører tilsyn med etter § 35 første ledd, og særlige hensyn gjør det nødvendig, kan en tilbyder av tilgang til elektronisk kommunikasjonsnett eller -tjeneste pålegges å gi opplysninger om antall markedsføringshenvendelser ved elektroniske kommunikasjonsmetoder, avtalebasert hemmelig telefonnummer eller andre abonnementsopplysninger, samt elektronisk kommunikasjonsadresse, selv om opplysningene er omfattet av straffeprosessloven § 118 første ledd annet punktum. Forbrukertilsynet kan kjøpe varer og tjenester, om nødvendig med skjult identitet, for å avdekke brudd på bestemmelser som Forbrukertilsynet fører tilsyn med etter § 35 første ledd, og for å innhente bevis til bruk i Forbrukertilsynets saksbehandling. Forbrukertilsynet kan helt eller delvis kreve tilbake kjøpesummen eller kreve betalingskrav ettergitt, i den grad dette ikke fører til en uforholdsmessig ulempe for den næringsdrivende. 0 Endret ved lover 16 juni 2017 nr. 49 (ikr. 1 jan 2018 iflg. res. 16 juni 2017 nr. 772 ), 20 mai 2020 nr. 42 (ikr. 1 juli 2020 iflg. res 20 mai 2020 nr. 1032 ). § 35. Forbrukertilsynets oppgaver Forbrukertilsynet fører tilsyn med at bestemmelsene i denne loven kapittel 1 til 5, og bestemmelsene gitt i medhold av denne loven, overholdes. Forbrukertilsynet skal videre føre slikt tilsyn som det er pålagt etter annet regelverk. Forbrukertilsynet fører tilsyn ut fra hensynet til forbrukerne. Tilsynet etter § 2 annet ledd første punktum skjer likevel ut fra hensynet til likestilling mellom kjønnene, særlig med vekt på hvordan kvinner fremstilles. Tilsynet etter § 10 med forskrifter skjer ut fra hensynet til at forbrukerne skal kunne orientere seg i markedet og enkelt sammenligne priser. 0 Endret ved lover 16 juni 2017 nr. 49 (ikr. 1 jan 2018 iflg. res. 16 juni 2017 nr. 772 ), 11 juni 2021 nr. 62 (i kraft 1 juli 2022 iflg. res. 17 juni 2022 nr. 1043 ). § 36. Forbrukertilsynets saksbehandling og vedtakskompetanse Forbrukertilsynet skal av eget tiltak, eller etter henvendelse fra andre, søke å påvirke næringsdrivende til å innrette seg etter bestemmelsene som Forbrukertilsynet skal føre tilsyn med etter § 35 , herunder ved å føre forhandlinger med de næringsdrivende eller deres organisasjoner. Dersom Forbrukertilsynet finner at en næringsdrivende handler i strid med bestemmelsene nevnt i § 35 , kan Forbrukertilsynet innhente skriftlig bekreftelse på at det ulovlige forholdet skal opphøre, eller fatte vedtak. Forbrukertilsynet kan også innhente skriftlig bekreftelse på at næringsdrivende skal tilby avhjelpende tiltak til berørte forbrukere. 0 Endret ved lover 16 juni 2017 nr. 49 (ikr. 1 jan 2018 iflg. res. 16 juni 2017 nr. 772 ), 20 mai 2020 nr. 42 (ikr. 1 juli 2020 iflg. res 20 mai 2020 nr. 1032 ). § 37. Markedsrådets oppgaver mv. Markedsrådet behandler klager på Forbrukertilsynets vedtak, øvrige avgjørelser som kan påklages etter forvaltningsloven og avgjørelser etter annet ledd. Markedsrådet behandler også klager på avgjørelser andre instanser enn Forbrukertilsynet har avgjort, når dette følger av annet regelverk. Forbrukertilsynets avgjørelser om at vilkår eller handelspraksis er lovlig, eller at en sak ikke skal prioriteres, kan klages inn for Markedsrådet av næringsdrivende eller forbrukere som berøres av handlingen eller vilkåret, eller av en sammenslutning av næringsdrivende, forbrukere eller lønnstakere. Markedsrådets vedtak kan ikke påklages. 0 Endret ved lov 16 juni 2017 nr. 49 (ikr. 1 jan 2018 iflg. res. 16 juni 2017 nr. 772 ). § 38. Forskrift Departementet kan ved forskrift gi nærmere bestemmelser om Forbrukertilsynets og Markedsrådets organisering, oppgaver og saksbehandling. 0 Endret ved lov 16 juni 2017 nr. 49 (ikr. 1 jan 2018 iflg. res. 16 juni 2017 nr. 772 ). § 39. Forbrukertilsynets og Markedsrådets vedtak Forbrukertilsynet og Markedsrådet kan, dersom de finner at inngrep tilsies av hensyn som nevnt i § 35 annet ledd, fatte enkeltvedtak om: a. forbud eller påbud etter § 40 b. tvangsmulkt etter § 41 c. overtredelsesgebyr etter § 42 . Et vedtak etter bokstav a og b gjelder i fem år dersom ikke annet fremgår av vedtaket. Vedtaket kan maksimalt gjelde i ti år. Vedtaket kan fornyes. Forbrukertilsynet kan fatte vedtak etter første ledd bokstav a med midlertidig virkning dersom det er rimelig grunn til å anta at det foreligger brudd på bestemmelser som Forbrukertilsynet fører tilsyn med etter § 35 , og det foreligger en risiko for alvorlig skade på forbrukernes interesser. Et vedtak med midlertidig virkning skal gjelde for en bestemt tid som ikke kan overstige tre uker fra virkningstidspunktet. Vedtaket kan fornyes dersom vilkårene i første punktum er oppfylt. Vedtak etter første og annet ledd kan også rettes mot medvirkere. Dette gjelder likevel ikke ved vedtak mot reklame i strid med kringkastingsloven § 3-1 første ledd og forskrifter gitt i medhold av kringkastingsloven § 3-1 tredje ledd. § 48 femte ledd gjelder tilsvarende. Søksmål over Markedsrådets eller Forbrukertilsynets vedtak må reises innen seks måneder fra parten mottok underretning om vedtaket. Fristen beregnes etter reglene i domstolloven §§ 148 og 149 . Det kan gis oppfriskning for oversittelse av fristen etter reglene i tvisteloven §§ 16-12 til 16-14 . 0 Endret ved lover 16 juni 2017 nr. 49 (ikr. 1 jan 2018 iflg. res. 16 juni 2017 nr. 772 ), 21 juni 2019 nr. 58 (ikr. 1 juli 2019 iflg. res. 21 juni 2019 nr. 812 ), 20 mai 2020 nr. 42 (ikr. 1 juli 2020 iflg. res 20 mai 2020 nr. 1032 ). § 40. Forbuds- og påbudsvedtak Det kan nedlegges forbud og gis påbud for å sikre at bestemmelser som nevnt i § 35 første ledd overholdes. Det kan forbys å nytte eller tilsikte å nytte vilkår som nevnt i § 22 . 0 Endret ved lover 16 juni 2017 nr. 49 (ikr. 1 jan 2018 iflg. res. 16 juni 2017 nr. 772 ), 20 mai 2020 nr. 42 (ikr. 1 juli 2020 iflg. res 20 mai 2020 nr. 1032 ). § 41. Vedtak om tvangsmulkt For å sikre at vedtak etter § 40 eller bekreftelser etter § 36 annet ledd overholdes, skal det fastsettes en tvangsmulkt som må betales dersom vedtaket eller bekreftelsen ikke blir etterlevd. Fastsettelse av tvangsmulkt kan unnlates dersom særlige grunner tilsier det. Tvangsmulkten kan fastsettes som en løpende mulkt eller som et engangsbeløp. Ved fastsettelsen av tvangsmulkten skal det legges vekt på at det ikke skal lønne seg å overtre vedtaket. For å sikre at pålegg etter § 34 første ledd etterkommes, kan det fastsettes en tvangsmulkt som skal betales dersom pålegget ikke etterkommes. Annet ledd første punktum gjelder tilsvarende. Endelig vedtak om betaling av tvangsmulkt er tvangsgrunnlag for utlegg. I særlige tilfeller kan påløpt mulkt reduseres eller frafalles. Departementet kan ved forskrift fastsette nærmere regler om ileggelse av tvangsmulkt. 0 Endret ved lover 16 juni 2017 nr. 49 (ikr. 1 jan 2018 iflg. res. 16 juni 2017 nr. 772 ), 20 mai 2020 nr. 42 (ikr. 1 juli 2020 iflg. res. 20 mai 2020 nr. 1032 , tidligere § 42). Endres ved lov 25 april 2025 nr. 12 (i kraft 1 jan 2026 iflg. res. 10 juni 2025 nr. 967 ). § 42. Vedtak om overtredelsesgebyr Ved forsettlig eller uaktsom overtredelse av § 2 annet ledd annet punktum , § 6 , § 10 , § 11 , § 12 , § 13 , § 13 a , § 14 første ledd , § 15 , § 16 , § 16 a første ledd bokstav a , § 17 , § 17 a , § 18 , § 20 annet ledd , § 21 jf. § 2 eller § 22 eller av forskrift gitt i medhold av § 6 femte ledd eller § 10 , som anses som vesentlig eller har skjedd gjentatte ganger, kan den ansvarlige ilegges et overtredelsesgebyr. Der den næringsdrivende, eller noen som opptrer på den næringsdrivendes vegne, forsettlig eller uaktsomt bryter bistandsplikten ved stedlig kontroll etter § 34 annet ledd, kan den næringsdrivende ilegges overtredelsesgebyr. Departementet kan ved forskrift gi nærmere regler om utmåling av overtredelsesgebyr. 0 Endret ved lover 3 sep 2010 nr. 53 (ikr. 1 jan 2011 iflg. res. 3 sep 2010 nr. 1245 ), 20 juni 2014 nr. 27 (ikr. 20 juni 2014 iflg. res. 20 juni 2014 nr. 776 ), 2 juni 2017 nr. 31 (ikr. 1 jan 2018 iflg. res. 2 juni 2017 nr. 682 ), 16 juni 2017 nr. 49 (ikr. 1 jan 2018 iflg. res. 16 juni 2017 nr. 772 ), 20 mai 2020 nr. 42 (ikr. 1 juli 2020 iflg. res. 20 mai 2020 nr. 1032 , tidligere § 43), 11 juni 2021 nr. 62 (i kraft 1 juli 2022 iflg. res. 17 juni 2022 nr. 1043 ), 16 juni 2023 nr. 38 (i kraft 1 okt 2023 iflg. res. 16 juni 2023 nr. 930 ), 20 juni 2025 nr. 41 (i kraft 1 juli 2025 iflg. res. 20. juni 2025 nr. 1097 ). § 43. Pålegg om fjerning av digitalt nettinnhold mv. Dersom en overtredelse av bestemmelser som Forbrukertilsynet fører tilsyn med etter § 35 første ledd, medfører en risiko for alvorlig skade på forbrukernes interesser, og det ikke finnes andre effektive midler for å stanse overtredelsen, kan retten etter begjæring fra Forbrukertilsynet pålegge a. en vertstjenesteleverandør eller en eier av et nettbasert grensesnitt å fjerne innhold på grensesnittet eller innta en tydelig advarsel som forbrukerne ser når de får tilgang til det nettbaserte grensesnittet, b. en internettilbyder å begrense tilgangen til et nettbasert grensesnitt, c. en vertstjenesteleverandør å fjerne, deaktivere eller begrense tilgangen til et nettbasert grensesnitt, d. en registerenhet for toppdomener eller en domeneregistrar å slette, suspendere eller omregistrere et fullt kvalifisert domenenavn til Forbrukertilsynet. Ved vurderingen av om pålegg skal gis, skal det blant annet tas hensyn til informasjons- og ytringsfriheten, forbrukernes interesser, saksøktes interesser samt mulighetene for mindre inngripende tiltak. 0 Tilføyd ved lov 20 mai 2020 nr. 42 (ikr. 1 juli 2020 iflg. res. 20 mai 2020 nr. 1032 ). § 43 a. Midlertidig forføyning ved pålegg etter § 43 Retten treffer pålegg etter § 43 som midlertidig forføyning etter reglene i tvisteloven kapittel 32 og 34 , med de tilpasninger som følger av § 43 b og § 43 c . Den som overtrer regelverket etter § 43 første ledd og den som skal gjennomføre pålegget etter § 43 første ledd bokstav a til d, får stilling som saksøkt. Begjæring om midlertidig forføyning settes frem skriftlig for Oslo byfogdembete. Begjæringen må angi alle partene. I begjæringen skal det redegjøres for de grunner den bygger på. Dokumenter som påberopes og som saksøkeren er i besittelse av, skal følge med begjæringen. 0 Tilføyd ved lov 20 mai 2020 nr. 42 (ikr. 1 juli 2020 iflg. res. 20 mai 2020 nr. 1032 ). § 43 b. Rettens avgjørelse mv. Dersom den som overtrer regelverket etter § 43 første ledd er ukjent eller har ukjent adresse, kan kjennelse som beslutter midlertidig forføyning etter § 43 a første ledd, treffes uten at den som overtrer regelverket innkalles til muntlig forhandling. Meddelelser fra retten til den som overtrer regelverket etter § 43 første ledd kan i så fall unnlates. I tilfeller som nevnt i første punktum kan den som overtrer regelverket etter § 43 første ledd kreve etterfølgende muntlige forhandlinger etter tvisteloven § 32-8 . Dersom en ankesak ikke er avgjort når den som overtrer regelverket etter § 43 første ledd krever etterfølgende muntlige forhandlinger etter tvisteloven § 32-8 , skal behandlingen av ankesaken stanses. Ankesaken og avgjørelser i ankesaken som gjelder sakens realitet, faller bort dersom retten treffer ny realitetsavgjørelse etter etterfølgende muntlige forhandlinger. Rettens avgjørelse truffet på grunnlag av etterfølgende muntlige forhandlinger kan påankes. 0 Tilføyd ved lov 20 mai 2020 nr. 42 (ikr. 1 juli 2020 iflg. res. 20 mai 2020 nr. 1032 ). § 43 c. Forholdet til tvistelovens regler Den som skal gjennomføre pålegget etter § 43 første ledd bokstav a til d kan bare ilegges ansvar for saksøkerens sakskostnader etter tvisteloven kapittel 20 i ankesak der denne parten har anket. Det kan likevel ilegges sakskostnader etter tvisteloven § 20-4 bokstav c. Tvisteloven § 32-9 gjelder ikke for den som skal gjennomføre pålegget etter § 43 første ledd bokstav a til d. Tvisteloven § 34-6 første ledd bokstav c gjelder ikke der saksøkeren har fått medhold i kravet. 0 Tilføyd ved lov 20 mai 2020 nr. 42 (ikr. 1 juli 2020 iflg. res. 20 mai 2020 nr. 1032 ). Kapittel 8. Grenseoverskridende håndheving mv. § 44. Virkeområde Bestemmelsene i dette kapitlet får anvendelse på handlinger foretatt i næringsvirksomhet som strider mot bestemmelser som etter EØS-avtalen beskytter forbrukernes kollektive interesser slik de er gjennomført i norsk rett. §§ 45 og 46 får anvendelse på handlinger som strider mot bestemmelser som gjennomfører EØS-lovgivningen som er tatt inn i vedlegg 1 til europaparlaments- og rådsdirektiv 2009/22/EF om nedlegging av forbud med hensyn til vern av forbrukernes interesser. Bestemmelsene får kun anvendelse på handlinger foretatt i næringsvirksomhet i Norge som har virkning i en annen EØS-stat eller som er foretatt i næringsvirksomhet i en annen EØS-stat og har virkning i Norge. § 47 får anvendelse på handlinger som strider mot bestemmelser som gjennomfører EØS-lovgivningen som er tatt inn i vedlegg til europaparlaments- og rådsforordning (EU) 2017/2394 om samarbeid mellom nasjonale myndigheter med ansvar for håndheving av forbrukervernlovgivning og om oppheving av forordning (EF) nr. 2006/2004 . Bestemmelsen får bare anvendelse hvis lovbruddet rammer forbrukere som har bopel i en annen medlemsstat enn der lovbruddet har sin opprinnelse eller har funnet sted, der den næringsdrivende er etablert eller der bevismaterialet befinner seg. Departementet fastsetter i forskrift hvilke bestemmelser som til enhver tid beskytter forbrukernes kollektive interesser etter annet og tredje ledd. 0 Endret ved lover 25 mai 2012 nr. 27 (ikr. 1 juli 2012 iflg. res. 25 mai 2012 nr. 472 ), 20 mai 2020 nr. 42 (i kraft 1 sep 2023 iflg. res. 1 sep 2023 nr. 1380 ). § 45. Adgang til å bringe saker inn for Forbrukertilsynet og Markedsrådet Utenlandske myndigheter og organisasjoner som er oppført på listen over godkjente institusjoner som etter EØS-avtalens bestemmelser offentliggjøres av EU-kommisjonen i De Europeiske Fellesskapers Tidende og i EØS-tillegget til dette, kan bringe sak inn for Forbrukertilsynet og Markedsrådet med sikte på å få nedlagt forbud mot handling som nevnt i § 44 annet ledd. 0 Endret ved lov 16 juni 2017 nr. 49 (ikr. 1 jan 2018 iflg. res. 16 juni 2017 nr. 772 ). § 46. Godkjenning av myndigheter og organisasjoner Departementet godkjenner norske myndigheter og organisasjoner som kan opptre som part i sak i andre EØS-stater med sikte på å få nedlagt forbud mot handling som nevnt i § 44 annet ledd. Departementet underretter EFTA-statenes faste komité om de utpekte myndigheters og organisasjoners navn og formål, med sikte på oppføring på listen nevnt i § 45 . Departementet kan ved forskrift fastsette nærmere regler om godkjenning etter første ledd. § 47. Innlemmelse av forordning om samarbeid mellom nasjonale myndigheter med ansvar for håndheving av forbrukervernlovgivning EØS-avtalen vedlegg XIX nr. 7f (europaparlaments- og rådsforordning (EU) 2017/2394 om samarbeid mellom nasjonale myndigheter med ansvar for håndheving av forbrukervernlovgivning og om oppheving av forordning (EF) nr. 2006/2004 (forordning om forbrukervernsamarbeid)) gjelder som lov med de tilpasninger som følger av vedlegget selv, protokoll 1 til avtalen og avtalen for øvrig. Departementet kan ved forskrift oppnevne myndigheter som håndhever forordningens bestemmelser, sentralt kontaktorgan og eksterne varslere. 0 Endret ved lov 20 mai 2020 nr. 42 (i kraft 1 sep 2023 iflg. res. 1 sep 2023 nr. 1380 ). Kapittel 9. Straff og sivilrettslige sanksjoner 0 Overskriften endret ved lov 31 mai 2013 nr. 25 (ikr. 1 juli 2013 iflg. res. 31 mai 2013 nr. 543 ). § 48. Straff Den som vesentlig overtrer § 6 fjerde ledd, jf. første ledd, forskrift gitt i medhold av § 6 femte ledd, § 11 , § 12 , § 13 , § 15 , § 16 a første ledd bokstav a, jf. § 12 og § 13 , § 20 annet ledd, § 26 , § 27 eller § 30 , straffes med bøter, fengsel inntil 6 måneder eller begge deler dersom ikke strengere straffebestemmelse kommer til anvendelse. Uaktsom vesentlig overtredelse av § 7 eller § 8 jf. § 6 fjerde ledd jf. første ledd, § 11 første ledd, § 26 eller § 27 straffes med bøter, fengsel inntil 6 måneder eller begge deler dersom ikke strengere straffebestemmelse kommer til anvendelse. Ved vurderingen av om en overtredelse er vesentlig, skal det særlig legges vekt på overtredelsens omfang, virkninger og graden av skyld. Dersom personen eller foretaket tidligere er ilagt straff eller overtredelsesgebyr for overtredelse av denne lov eller forskrift i medhold av loven, kan straff etter første og annet ledd anvendes selv om overtredelsen ikke er vesentlig. Den som forsettlig eller uaktsomt overtrer vedtak som er gjort i medhold av denne lov, straffes med bøter, fengsel inntil 6 måneder eller begge deler dersom ikke strengere straffebestemmelse kommer til anvendelse. Straff kommer ikke til anvendelse for overtredelse foretatt av en ekspeditør, betjent eller annen liknende underordnet når overtredelsen vesentlig har vært foranlediget av vedkommendes avhengige stilling til den næringsdrivende. 0 Endret ved lover 31 mai 2013 nr. 25 (ikr. 1 juli 2013 iflg. res. 31 mai 2013 nr. 543 ), 19 juni 2015 nr. 65 (ikr. 1 okt 2015), 2 juni 2017 nr. 31 (ikr. 1 jan 2018 iflg. res. 2 juni 2017 nr. 682 ), 27 mars 2020 nr. 15 (ikr. 1 jan 2021 iflg. res. 11 des 2020 nr. 2721 , for overgangsbestemmelser se dens punkt 5). § 48 a. Straff og sivilrettslige sanksjoner ved ulovlig bruk av geografiske betegnelser Den som bruker en geografisk betegnelse i strid med §§ 25 , 26 eller 31 , straffes med bøter eller fengsel inntil ett år. Dersom det foreligger særlig skjerpende omstendigheter, er straffen bøter eller fengsel inntil tre år. Ved vurderingen av om særlig skjerpende omstendigheter foreligger, skal det særlig legges vekt på den skade som er påført den forurettede, herunder skade på dennes kommersielle omdømme, den vinning som krenkeren har oppnådd, og omfanget av krenkelsen for øvrig. Bestemmelsene om sanksjoner mot varemerkeinngrep i varemerkeloven kapittel 8 , bortsett fra §§ 60 , 61 og 61 a , gjelder tilsvarende ved bruk av geografiske betegnelser i strid med §§ 25 , 26 eller 31 . 0 Tilføyd ved lov 31 mai 2013 nr. 25 (ikr. 1 juli 2013 iflg. res. 31 mai 2013 nr. 543 ), endret ved lover 19 juni 2015 nr. 65 (ikr. 1 okt 2015), 18 juni 2021 nr. 122 (i kraft 1 juli 2022 iflg. res. 8 april 2022 nr. 570 ). § 48 b. Vederlag og erstatning ved overtredelse av visse bestemmelser i kapittel 6 For forsettlig eller uaktsom overtredelse av § 30 skal overtrederen betale til den forurettede: a. vederlag svarende til en rimelig lisensavgift for utnyttelsen, samt erstatning for skade som følge av overtredelsen som ikke ville oppstått ved lisensiering, b. erstatning for skade som følge av overtredelsen, eller c. vederlag svarende til vinningen som er oppnådd ved overtredelsen. Vederlag og erstatning fastsettes etter det av grunnlagene i bokstav a til c som er gunstigst for den forurettede. Første ledd gjelder tilsvarende ved medvirkning. Første og annet ledd gjelder tilsvarende ved overtredelse av §§ 25 og 26 som består i etterligning av annens produkt, kjennetegn, reklamemidler eller andre frembringelser. 0 Tilføyd ved lov 31 mai 2013 nr. 25 (ikr. 1 juli 2013 iflg. res. 31 mai 2013 nr. 543 ), endret ved lover 9 mai 2014 nr. 16 (ikr. 9 mai 2014 iflg. res. 9 mai 2014 nr. 625 ), 27 mars 2020 nr. 15 (ikr. 1 jan 2021 iflg. res. 11 des 2020 nr. 2721 , for overgangsbestemmelser se dens punkt 5). § 48 c. Avhjelpende tiltak for forbrukere Har en næringsdrivende handlet i strid med bestemmelsene i kapittel 1 til 5 eller bestemmelser gitt i medhold av § 35 , og en forbruker lider skade som følge av overtredelsen, kan forbrukeren ha krav på blant annet erstatning, prisavslag og heving etter kontraktsrettslige, avtalerettslige og erstatningsrettslige regler. 0 Tilføyd ved lov 16 juni 2023 nr. 38 (i kraft 1 okt 2023 iflg. res. 16 juni 2023 nr. 930 ). § 49. Straffeprosessuelle regler Påtalemyndigheten kan i forbindelse med straffesaken kreve dom for tiltak for å sikre at den lovstridige handlingen opphører og for å hindre at den gjentas. 0 Endret ved lov 19 juni 2015 nr. 65 (ikr. 1 okt 2015). Kapittel 10. Ikraftsetting, oppheving av tidligere lov, overgangsregler og endringer i andre lover § 50. Ikraftsetting, oppheving av tidligere lov og overgangsregler Loven gjelder fra den tid Kongen bestemmer. ​1 Fra samme tidspunkt oppheves lov 16. juni 1972 nr. 47 om kontroll med markedsføring og avtalevilkår (markedsføringsloven). Kongen kan sette i kraft de enkelte bestemmelser til forskjellig tid. Forskrifter gitt i medhold av lov 16. juni 1972 nr. 47 om kontroll med markedsføring og avtalevilkår (markedsføringsloven) gjelder også etter at loven her har trådt i kraft. 1 Fra 1 juni 2009 iflg. res. 9 jan 2009 nr. 7 og res. 29 mai 2009 nr. 579 , etter sistnevnte med unntak av § 18 annet ledd. § 51. Endringer i andre lover Fra den tid loven trer i kraft gjøres følgende endringer i andre lover: – – – Europaparlaments- og rådsforordning (EU) 2017/2394 0 Tilføyd som vedheng etter kunngjøring 25 okt 2023 nr. 1721 (med virkning fra 1 sep 2023). Europaparlaments- og rådsforordning (EU) 2017/2394 av 12. desember 2017 om samarbeid mellom nasjonale myndigheter med ansvar for håndheving av forbrukervernlovgivning og om oppheving av forordning (EF) nr. 2006/2004 EUROPAPARLAMENTET OG RÅDET FOR DEN EUROPEISKE UNION HAR under henvisning til traktaten om Den europeiske unions virkemåte , særlig artikkel 114, under henvisning til forslag fra Europakommisjonen, etter oversending av utkast til regelverksakt til de nasjonale parlamentene, under henvisning til uttalelse fra Den europeiske økonomiske og sosiale komité ​1 etter den ordinære regelverksprosedyren ​2 og ut fra følgende betraktninger: 1. Europaparlaments- og rådsforordning (EF) nr. 2006/2004 ​3 fastsetter harmoniserte regler og framgangsmåter for å lette samarbeidet mellom nasjonale myndigheter som har ansvar for håndheving av forbrukervernlovgivning over landegrensene. I henhold til artikkel 21a i forordning (EF) nr. 2006/2004 skal det foretas en vurdering av effektiviteten av og de driftsmessige kravene i nevnte forordning. Etter en slik vurdering konkluderte Kommisjonen med at forordning (EF) nr. 2006/2004 ikke er tilstrekkelig til å håndtere utfordringene knyttet til håndheving i det indre marked på en effektiv måte, herunder utfordringene i det digitale indre marked. 2. I Kommisjonens melding av 6. mai 2015 med tittelen «A Digital Single Market Strategy for Europe» ble behovet for å styrke forbrukernes tillit gjennom raskere, smidigere og mer ensartet håndheving av forbrukervernreglene identifisert som en av prioriteringene i denne strategien. I Kommisjonens melding av 28. oktober 2015 med tittelen «Upgrading the Single Market Strategy: more opportunities for people and business» ble det på nytt bekreftet at håndhevingen av Unionens regelverk for forbrukervern bør styrkes ytterligere gjennom revisjonen av forordning (EF) nr. 2006/2004. 3. Ineffektiv håndheving ved overtredelser over landegrensene, herunder overtredelser i det digitale miljøet, gjør det mulig for næringsdrivende å unngå håndheving ved å flytte innenfor Unionen. Det fører også til konkurransevridning for lovlydige næringsdrivende som driver virksomhet enten i hjemlandet eller over landegrensene, uansett om den er nettbasert eller ikke, og medfører dermed direkte skade for forbrukerne og undergraver forbrukernes tillit til transaksjoner over landegrensene og det indre marked. En økt grad av harmonisering som omfatter et effektivt og formålstjenlig håndhevingssamarbeid mellom vedkommende offentlige håndhevingsmyndigheter, er derfor nødvendig for å kunne påvise, undersøke og stanse eller forby overtredelser som omfattes av denne forordning. 4. Ved forordning (EF) nr. 2006/2004 ble det opprettet et nettverk av vedkommende offentlige håndhevingsmyndigheter i hele Unionen. Det er nødvendig å oppnå effektiv samordning mellom ulike vedkommende myndigheter som deltar i dette nettverket, og effektiv samordning mellom andre offentlige myndigheter på medlemsstatsplan. Det sentrale kontaktorganets samordningsrolle bør overlates til en offentlig myndighet i hver medlemsstat. Denne myndigheten bør ha tilstrekkelig myndighet og nødvendige ressurser til å utføre denne viktige oppgaven. Hver medlemsstat oppfordres til å utpeke en av de vedkommende myndighetene til sentralt kontaktorgan i henhold til denne forordning. 5. Forbrukerne bør også være beskyttet mot overtredelser som omfattes av denne forordning, og som allerede har opphørt, men som fortsatt kan ha skadevirkninger. Vedkommende myndigheter bør ha det minimum av myndighet som er nødvendig for å undersøke slike overtredelser og kreve at de opphører eller forby dem i framtiden for å hindre at de gjentas, og dermed sikre et høyt nivå av forbrukervern. 6. Vedkommende myndigheter bør ha et minimum av undersøkelses- og håndhevingsmyndighet for å kunne anvende denne forordning, samarbeide med hverandre raskere og mer effektivt, og avskrekke næringsdrivende fra å begå overtredelser som omfattes av denne forordning. Denne myndigheten bør være tilstrekkelig til å håndtere utfordringene knyttet til effektiv håndheving i forbindelse med e-handel og det digitale miljøet, og til å hindre at næringsdrivende som ikke overholder reglene, utnytter huller i håndhevingssystemet ved å flytte til andre medlemsstater hvis vedkommende myndigheter ikke er i stand til å håndtere ulovlig praksis. Denne myndigheten bør gi medlemsstatene mulighet til å sikre at nødvendige opplysninger og bevismateriale med rette kan utveksles mellom vedkommende myndigheter for å oppnå effektiv håndheving på samme nivå i alle medlemsstater. 7. Hver medlemsstat bør sikre at alle vedkommende myndigheter innenfor dens jurisdiksjon har det minimum av myndighet som er nødvendig for å sikre korrekt anvendelse av denne forordning. Medlemsstatene bør imidlertid kunne beslutte ikke å tildele alle former for myndighet til hver vedkommende myndighet, forutsatt at hver av disse formene for myndighet kan utøves på en effektiv måte og ved behov i forbindelse med enhver overtredelse som omfattes av denne forordning. Medlemsstatene bør også i samsvar med denne forordning kunne beslutte å overlate visse oppgaver til utpekte organer eller å gi vedkommende myndigheter myndighet til å rådspørre forbrukerorganisasjoner, bransjeorganisasjoner, utpekte organer eller andre berørte personer med hensyn til effektiviteten av de forpliktende tilsagnene som en næringsdrivende har foreslått for å stanse overtredelsen som omfattes av denne forordning. Medlemsstatene bør imidlertid ikke være forpliktet til å involvere utpekte organer i anvendelsen av denne forordning eller til å kreve samråd med forbrukerorganisasjoner, bransjeorganisasjoner, utpekte organer eller andre berørte personer med hensyn til effektiviteten av de forpliktende tilsagnene som er foreslått for å stanse overtredelsen som omfattes av denne forordning. 8. Vedkommende myndigheter bør ha mulighet til å innlede undersøkelser eller prosedyrer på eget initiativ dersom de får kjennskap til overtredelser som omfattes av denne forordning, på andre måter enn gjennom forbrukerklager. 9. Vedkommende myndigheter bør ha tilgang til alle relevante dokumenter, data og opplysninger som gjelder gjenstanden for en undersøkelse eller samordnede undersøkelser av et forbrukermarked («kontrollaksjoner»), for å fastslå om en overtredelse av unionsrett som beskytter forbrukernes interesser, har funnet sted eller finner sted, og særlig for å identifisere den næringsdrivende som er ansvarlig, uavhengig av hvem som innehar de berørte dokumentene, dataene eller opplysningene, og uansett form eller format, lagringsmedium eller lagringssted. Vedkommende myndigheter bør ha mulighet til å anmode direkte om at tredjeparter i den digitale verdikjeden skal framlegge relevant dokumentasjon og relevante data og opplysninger i samsvar med europaparlaments- og rådsdirektiv 2000/31/EF ​4 og i samsvar med personvernlovgivningen. 10. Vedkommende myndigheter bør kunne be om alle relevante opplysninger fra alle offentlige myndigheter, organer eller byråer i sin medlemsstat, eller fra enhver fysisk eller juridisk person, herunder for eksempel betalingstjenesteytere, internettleverandører, teleoperatører, domeneregistre og domeneregistrarer samt vertstjenesteleverandører, for å fastslå om en overtredelse som omfattes av denne forordning, har funnet sted eller finner sted. 11. Vedkommende myndigheter bør kunne foreta nødvendig stedlig tilsyn, og bør ha myndighet til å få adgang til alle lokaler, all grunn eller alle transportmidler som den næringsdrivende som berøres av tilsynet, bruker for formål knyttet til vedkommendes nærings-, forretnings-, håndverks- eller yrkesvirksomhet. 12. Vedkommende myndigheter bør kunne kreve at representanter for eller ansatte hos den næringsdrivende som berøres av tilsynet, gir forklaringer om forhold, opplysninger, data eller dokumenter som gjelder gjenstanden for tilsynet, og bør kunne registrere svarene fra vedkommende representant eller ansatt. 13. Vedkommende myndigheter bør kunne verifisere overholdelsen av unionsrett som beskytter forbrukernes interesser, og kunne innhente bevis på overtredelser som omfattes av denne forordning, herunder overtredelser som finner sted under eller etter kjøp av varer eller tjenester. Vedkommende myndigheter bør derfor ha myndighet til å kjøpe varer eller tjenester gjennom testkjøp, om nødvendig under skjult identitet, for å påvise overtredelser som omfattes av denne forordning, f.eks. avvisning av forbrukerens angrerett ved fjernsalgsavtaler, og til å innhente bevismateriale. Denne myndigheten bør også omfatte myndighet til å inspisere, observere, undersøke, demontere eller teste et produkt eller en tjeneste som er kjøpt av vedkommende myndighet for disse formålene. Myndigheten til å kjøpe varer eller tjenester gjennom testkjøp kan omfatte vedkommende myndigheters myndighet til å sikre tilbakebetalinger, forutsatt at disse ikke er uforholdsmessige og ellers er i samsvar med unionsretten og nasjonal rett. 14. Særlig i det digitale miljøet bør vedkommende myndigheter raskt og effektivt kunne stanse overtredelser som omfattes av denne forordning, særlig dersom den næringsdrivende som selger varer eller tjenester, skjuler sin identitet eller flytter innenfor Unionen eller til en tredjestat for å unngå håndheving. I tilfeller der det foreligger en risiko for alvorlig skade på forbrukernes kollektive interesser, bør vedkommende myndigheter kunne vedta midlertidige tiltak i samsvar med nasjonal rett, herunder fjerning av innhold fra et nettbasert grensesnitt eller krav om at forbrukerne skal se en tydelig advarsel når de får tilgang til et nettbasert grensesnitt. Midlertidige tiltak bør ikke gå lenger enn det som er nødvendig for å nå målet. Videre bør vedkommende myndigheter ha myndighet til å kreve at forbrukerne skal se en tydelig advarsel når de får tilgang til et nettbasert grensesnitt, eller til å kreve at digitalt innhold fjernes eller endres dersom det ikke foreligger andre effektive midler som kan stanse en ulovlig praksis. Slike tiltak bør ikke gå lenger enn det som er nødvendig for å nå målet, som er å stanse eller forby overtredelser som omfattes av denne forordning. 15. For å nå målet for denne forordning og samtidig understreke betydningen av at de næringsdrivende er villige til å opptre i samsvar med unionsrett som beskytter forbrukernes interesser, og til å avhjelpe følgene av de overtredelsene som omfattes av denne forordning, bør vedkommende myndigheter ha mulighet til å bli enige med næringsdrivende om forpliktende tilsagn som omfatter trinn og tiltak som en næringsdrivende må gjennomføre i forbindelse med en overtredelse, særlig for å stanse en overtredelse. 16. Sanksjoner for overtredelser av forbrukervernretten utgjør en viktig del av håndhevingssystemet, ettersom de har direkte innvirkning på den offentlige håndhevingens avskrekkende effekt. Ettersom nasjonale sanksjonsordninger ikke alltid gir mulighet for å ta hensyn til den grensekryssende dimensjonen ved en overtredelse, bør vedkommende myndigheter, som en del av sitt minimum av myndighet, ha rett til å ilegge sanksjoner for overtredelser som omfattes av denne forordning. Det bør ikke kreves at medlemsstatene skal opprette en ny sanksjonsordning for overtredelser som omfattes av denne forordning. Det bør i stedet kreves at vedkommende myndigheter anvender den gjeldende ordningen for den tilsvarende innenlandske overtredelsen, og om mulig tar hensyn til den berørte overtredelsens faktiske størrelse og omfang. På bakgrunn av konklusjonene i Kommisjonens rapport om kontrollen av egnethet («Fitness Check») av forbruker- og markedsføringsregelverket, kan det anses nødvendig å innføre strengere sanksjoner for overtredelser av Unionens forbrukervernlovgivning. 17. Forbrukerne bør ha rett til å kreve erstatning for skade forårsaket av overtredelser som omfattes av denne forordning. Alt avhengig av saken bør vedkommende myndigheters myndighet til å motta, fra den næringsdrivende og på dennes initiativ, ytterligere forpliktende tilsagn om avhjelpende tiltak til fordel for forbrukerne som er berørt av den påståtte overtredelsen som omfattes av denne forordning, eller eventuelt til å forsøke å få den næringsdrivende til å forplikte seg til å tilby egnede avhjelpende tiltak til de forbrukerne som er berørt av denne overtredelsen, bidra til å fjerne de negative virkningene for forbrukerne som følge av en overtredelse over landegrensene. Disse avhjelpende tiltakene kan omfatte blant annet reparasjon, bytting, prisavslag, heving av avtalen eller tilbakebetaling av beløpet som er betalt for varene eller tjenestene, alt etter hva som er relevant, for å redusere de negative følgene av overtredelsen som omfattes av denne forordning, for den berørte forbrukeren i samsvar med kravene i unionsretten. Dette bør ikke berøre en forbrukers rett til å kreve erstatning på egnet måte. Når det er relevant, bør vedkommende myndigheter på egnet måte informere forbrukere som hevder at de har lidd skade som følge av en overtredelse som omfattes av denne forordning, om hvordan de kan søke om erstatning i henhold til nasjonal rett. 18. Gjennomføringen og utøvelsen av myndighet ved anvendelse av denne forordning bør være forholdsmessig og egnet med hensyn til arten av og den samlede faktiske eller potensielle skaden som følger av overtredelsen av unionsrett som beskytter forbrukernes interesser. Vedkommende myndigheter bør ta hensyn til alle fakta og omstendigheter i saken, og bør velge de mest hensiktsmessige tiltakene som er nødvendige for å håndtere overtredelsen som omfattes av denne forordning. Disse tiltakene bør være virkningsfulle, stå i forhold til overtredelsen og virke avskrekkende. 19. Gjennomføringen og utøvelsen av myndighet ved anvendelse av denne forordning bør også være i samsvar med andre bestemmelser i unionsretten og nasjonal rett, herunder med gjeldende prosessuelle garantier og prinsipper som gjelder de grunnleggende rettighetene. Medlemsstatene bør stå fritt til å fastsette vilkår og begrensninger for utøvelsen av myndighet i nasjonal rett, i samsvar med unionsretten. Dersom det for eksempel i henhold til nasjonal rett kreves forhåndstillatelse fra rettsmyndigheten i den berørte medlemsstat for å få adgang til fysiske og juridiske personers lokaler, bør myndigheten til å få adgang til slike lokaler ikke utøves før en slik forhåndstillatelse er innhentet. 20. Medlemsstatene bør kunne velge om vedkommende myndigheter skal utøve slik myndighet direkte i henhold til egen myndighet, med bistand fra andre vedkommende myndigheter eller andre offentlige myndigheter, ved å gi oppdrag til utpekte organer eller ved å henvise saken til vedkommende domstoler. Medlemsstatene bør sikre at slik myndighet utøves på en effektiv måte og i rett tid. 21. Når vedkommende myndigheter svarer på anmodninger som er framlagt gjennom ordningen for gjensidig bistand, bør de, dersom det er hensiktsmessig, også gjøre bruk av annen myndighet eller andre tiltak som de har til rådighet på nasjonalt plan, herunder myndighet til å ta ut tiltale eller henvise saker til straffeforfølgning. Det er ytterst viktig at domstoler og andre myndigheter, særlig de som er involvert i straffeforfølgning, har de nødvendige midlene og nødvendig myndighet til å samarbeide med vedkommende myndigheter på en effektiv måte og i rett tid. 22. Ordningen for gjensidig bistand bør bli mer effektiv og formålstjenlig. Opplysninger som det anmodes om, bør framlegges innen fristene fastsatt i denne forordning, og nødvendige undersøkelses- og håndhevingstiltak bør vedtas i rett tid. Vedkommende myndigheter bør besvare anmodninger om opplysninger og håndheving innen fastsatte frister, med mindre annet er avtalt. Vedkommende myndighets forpliktelser innenfor ordningen for gjensidig bistand bør ikke endres, med mindre det er sannsynlig at håndhevingstiltak og forvaltningsvedtak som treffes på nasjonalt plan utenfor ordningen for gjensidig bistand, vil sikre et raskt og effektivt opphør av eller forbud mot overtredelsen innenfor Unionen. Forvaltningsvedtak bør i denne forbindelse forstås som vedtak som gir virkning til de tiltakene som er truffet for å sørge for at overtredelsen innenfor Unionen stanses eller forbys. I slike unntakstilfeller bør vedkommende myndigheter ha rett til å nekte å etterkomme en anmodning om håndhevingstiltak som er framlagt gjennom ordningen for gjensidig bistand. 23. Kommisjonen bør være bedre i stand til å samordne og overvåke hvordan ordningen for gjensidig bistand fungerer, utstede retningslinjer, gi anbefalinger og avgi uttalelser til medlemsstatene når problemer oppstår. Kommisjonen bør også være bedre i stand til effektivt og raskt å bistå vedkommende myndigheter med å løse tvister om fortolkningen av deres forpliktelser som følger av ordningen for gjensidig bistand. 24. Denne forordning bør fastsette harmoniserte regler som angir framgangsmåtene for samordningen av undersøkelses- og håndhevingstiltak knyttet til utbredte overtredelser og utbredte overtredelser med unionsdimensjon. Samordnede tiltak mot utbredte overtredelser og utbredte overtredelser med unionsdimensjon bør sikre at vedkommende myndigheter er i stand til å velge de mest hensiktsmessige og effektive midlene for å stanse disse overtredelsene og, dersom det er hensiktsmessig, motta eller forsøke å få forpliktende tilsagn fra de ansvarlige næringsdrivende om avhjelpende tiltak til fordel for forbrukerne. 25. Som en del av et samordnet tiltak bør de berørte vedkommende myndighetene samordne sine undersøkelses- og håndhevingstiltak for effektivt å håndtere den utbredte overtredelsen eller den utbredte overtredelsen med unionsdimensjon, og for å stanse eller forby den. For dette formål bør alt nødvendig bevismateriale og alle nødvendige opplysninger utveksles mellom vedkommende myndigheter, og nødvendig bistand bør ytes. Vedkommende myndigheter som er berørt av den utbredte overtredelsen eller den utbredte overtredelsen med unionsdimensjon, bør treffe de nødvendige håndhevingstiltakene på en samordnet måte for å stanse eller forby overtredelsen. 26. Hver vedkommende myndighets deltakelse i et samordnet tiltak, og særlig i undersøkelses- og håndhevingstiltakene som en vedkommende myndighet er forpliktet til å treffe, bør være tilstrekkelig for effektivt å håndtere den utbredte overtredelsen eller den utbredte overtredelsen med unionsdimensjon. Vedkommende myndigheter som berøres av denne overtredelsen, bør pålegges å treffe bare de undersøkelses- og håndhevingstiltakene som er nødvendige for å innhente alt nødvendig bevismateriale og alle nødvendige opplysninger om den utbredte overtredelsen eller den utbredte overtredelsen med unionsdimensjon, og for å stanse eller forby overtredelsen. Mangel på tilgjengelige ressurser hos vedkommende myndighet som berøres av overtredelsen, bør imidlertid ikke anses som berettiget grunn til ikke å delta i et samordnet tiltak. 27. Vedkommende myndigheter som berøres av den utbredte overtredelsen eller den utbredte overtredelsen med unionsdimensjon, og som deltar i et samordnet tiltak, bør kunne gjennomføre nasjonale undersøkelses- og håndhevingstiltak i forbindelse med den samme lovovertredelsen og overfor den samme næringsdrivende. Samtidig bør dette imidlertid ikke endre vedkommende myndighets forpliktelse til å samordne sine undersøkelser og sin håndheving innenfor rammen av det samordnede tiltaket, med andre vedkommende myndigheter som berøres av den samme overtredelsen, med mindre det er sannsynlig at håndhevingstiltak og forvaltningsvedtak som treffes på nasjonalt plan utenfor rammen av det samordnede tiltaket, vil sikre et raskt og effektivt opphør av eller forbud mot den utbredte overtredelsen eller den utbredte overtredelsen med unionsdimensjon. Forvaltningsvedtak bør i denne forbindelse forstås som vedtak som gir virkning til de tiltakene som er truffet for å sørge for at overtredelsen stanses eller forbys. I slike unntakstilfeller bør vedkommende myndigheter ha rett til å nekte å delta i det samordnede tiltaket. 28. Dersom det er rimelig grunn til mistanke om en utbredt overtredelse, bør vedkommende myndigheter som berøres av denne overtredelsen, etter avtale iverksette et samordnet tiltak. For å fastslå hvilke vedkommende myndigheter som berøres av en utbredt overtredelse, bør alle relevante aspekter ved overtredelsen vurderes, særlig hvor den næringsdrivende er etablert eller bosatt, hvor den næringsdrivendes eiendeler finnes, hvor de forbrukerne som er skadelidende på grunn av den påståtte overtredelsen, befinner seg, og hvor den næringsdrivendes salgssteder, dvs. butikker og nettsteder, finnes. 29. Kommisjonen bør ha et tettere samarbeid med medlemsstatene for å hindre at omfattende overtredelser finner sted. Kommisjonen bør derfor underrette vedkommende myndigheter dersom den har mistanke om eventuelle overtredelser som omfattes av denne forordning. Dersom Kommisjonen, for eksempel ved å overvåke varsler utstedt av vedkommende myndigheter, har rimelig grunn til mistanke om at en utbredt overtredelse med unionsdimensjon har funnet sted, bør den underrette medlemsstatene gjennom de vedkommende myndighetene og sentrale kontaktorganer som berøres av den påståtte overtredelsen, og forklare grunnlaget som berettiger et mulig samordnet tiltak, i underretningen. De berørte vedkommende myndighetene bør foreta hensiktsmessige undersøkelser på grunnlag av opplysninger som er tilgjengelige eller som de lett kan få tilgang til. De bør formidle resultatene av undersøkelsene til andre berørte vedkommende myndigheter, til de sentrale kontaktorganene som berøres av overtredelsen, og til Kommisjonen. Dersom de berørte vedkommende myndighetene fastslår at slike undersøkelser viser at en overtredelse kanskje finner sted, bør de iverksette det samordnede tiltaket ved å treffe tiltakene fastsatt i denne forordning. Et samordnet tiltak for å håndtere en utbredt overtredelse med unionsdimensjon bør alltid samordnes av Kommisjonen. Dersom det er åpenbart at medlemsstaten er berørt av overtredelsen, bør den delta i et samordnet tiltak for å bidra til å innhente alt nødvendig bevismateriale og alle nødvendige opplysninger knyttet til overtredelsen, og for å stanse eller forby den. Når det gjelder håndhevingstiltakene, bør strafferettslig etterforskning eller rettergang i medlemsstatene ikke berøres av anvendelsen av denne forordning. Ne bis in idem-prinsippet bør respekteres. Dersom den samme næringsdrivende gjentar den samme handlingen eller unnlatelsen som utgjorde en overtredelse som omfattes av denne forordning og som allerede har vært gjenstand for håndhevingstiltak som førte til at overtredelsen ble stanset eller forbudt, bør dette imidlertid anses som en ny overtredelse, og vedkommende myndigheter bør håndtere den. 30. De berørte vedkommende myndighetene bør treffe de undersøkelsestiltakene som er nødvendige for å innhente nærmere opplysninger om den utbredte overtredelsen eller den utbredte overtredelsen med unionsdimensjon, særlig om den næringsdrivendes identitet, handlinger eller unnlatelser og om virkningene av overtredelsen. Vedkommende myndigheter bør treffe håndhevingstiltak på grunnlag av resultatene av undersøkelsen. Dersom det er hensiktsmessig, bør resultatene av undersøkelsen og vurderingen av den utbredte overtredelsen eller den utbredte overtredelsen med unionsdimensjon framlegges i en felles holdning fra vedkommende myndigheter i medlemsstatene som berøres av det samordnede tiltaket, og denne holdningen bør rettes til den næringsdrivende som er ansvarlig for overtredelsen. Den felles holdningen bør ikke utgjøre en bindende beslutning fra vedkommende myndigheter. Den bør imidlertid gi mottakeren mulighet til å bli hørt om de spørsmålene som behandles i den felles holdningen. 31. I forbindelse med utbredte overtredelser eller utbredte overtredelser med unionsdimensjon bør de næringsdrivendes rett til forsvar respekteres. Dette krever særlig at den næringsdrivende får rett til å bli hørt og til å, under saksbehandlingen, benytte det offisielle språket eller et av de offisielle språkene som benyttes for offentlige formål i den medlemsstaten der den næringsdrivende er etablert eller bosatt. Det er også viktig å sikre overholdelse av unionsretten om beskyttelse av fortrolig knowhow og fortrolige forretningsopplysninger. 32. De berørte vedkommende myndighetene bør treffe de nødvendige undersøkelses- og håndhevingstiltakene innenfor sin jurisdiksjon. Virkningene av utbredte overtredelser eller utbredte overtredelser med unionsdimensjon er imidlertid ikke begrenset til én enkelt medlemsstat. Vedkommende myndigheter må derfor samarbeide med hverandre for å håndtere disse overtredelsene og stanse eller forby dem. 33. For å gjøre det mulig å påvise overtredelser som omfattes av denne forordning, bør vedkommende myndigheter og Kommisjonen utveksle opplysninger ved å utstede varsler dersom det er rimelig grunn til mistanke om slike overtredelser. Kommisjonen bør samordne utvekslingen av opplysninger. 34. Forbrukerorganisasjonene har en svært viktig rolle med hensyn til å opplyse forbrukerne om deres rettigheter, bevisstgjøre dem og beskytte deres interesser, også i forbindelse med tvisteløsning. Forbrukerne bør oppmuntres til å samarbeide med vedkommende myndigheter for å styrke anvendelsen av denne forordning. 35. Forbrukerorganisasjoner, og eventuelt bransjeorganisasjoner, bør kunne underrette vedkommende myndigheter om mistanke om overtredelser som omfattes av denne forordning, gi dem de opplysningene som er nødvendige for å påvise, undersøke og stanse overtredelser, og avgi uttalelse om undersøkelser eller overtredelser og underrette vedkommende myndigheter om misbruk av unionsrett som beskytter forbrukernes interesser. 36. For å sikre korrekt gjennomføring av denne forordning bør medlemsstatene gi utpekte organer, europeiske forbrukersentre, forbrukerorganisasjoner og -sammenslutninger og eventuelt bransjeorganisasjoner, som har den nødvendige sakkunnskap, myndighet til å utstede eksterne varsler til vedkommende myndigheter i de berørte medlemsstatene og Kommisjonen om mistanke om overtredelser som omfattes av denne forordning, og til å gi de nødvendige opplysningene de har tilgang til. Medlemsstatene kan ha relevante grunner til ikke å gi slike enheter myndighet til å vedta disse tiltakene. Dersom en medlemsstat i denne sammenheng beslutter ikke å gi en av disse enhetene tillatelse til å utstede eksterne varsler, bør den gi en forklaring som begrunner denne beslutningen. 37. Kontrollaksjoner er en annen form for samordnet håndheving som har vist seg å være et effektivt verktøy mot overtredelser av unionsrett som beskytter forbrukernes interesser, og bør opprettholdes og styrkes i framtiden for både nettbaserte og ikke-nettbaserte sektorer. Kontrollaksjoner bør særlig gjennomføres når markedstendenser, forbrukerklager eller andre forhold tyder på at overtredelser av unionsrett som beskytter forbrukernes interesser, har funnet sted eller finner sted. 38. Data knyttet til forbrukerklager kan hjelpe beslutningstakerne på unionsplan og nasjonalt plan med å vurdere hvordan forbrukermarkeder fungerer, og med å påvise overtredelser. Utvekslingen av slike data på unionsplan bør fremmes. 39. Det er av avgjørende betydning at medlemsstatene, i det omfang som er nødvendig for å bidra til å nå målet for denne forordning, underretter hverandre og Kommisjonen om sine former for virksomhet for å beskytte forbrukernes interesser, herunder om sin støtte til forbrukerrepresentanters virksomhet, sin støtte til virksomhet som drives av organer med ansvar for utenrettslig løsning av forbrukertvister, og sin støtte til forbrukernes klageadgang. Medlemsstatene bør i samarbeid med Kommisjonen kunne gjennomføre felles virksomheter med hensyn til utvekslingen av opplysninger om forbrukerpolitikk på ovennevnte områder. 40. Utfordringene med håndheving stanser ikke ved Unionens grenser, og interessene til forbrukerne i Unionen må beskyttes mot uærlige næringsdrivende etablert i tredjestater. Det bør derfor framforhandles internasjonale avtaler med tredjestater om gjensidig bistand ved håndheving av unionsrett som beskytter forbrukernes interesser. Disse internasjonale avtalene bør omfatte gjenstanden for denne forordning, og bør framforhandles på unionsplan for å sikre sterkest mulig vern av forbrukere i Unionen og smidig samarbeid med tredjestater. 41. Opplysninger som utveksles mellom vedkommende myndigheter, bør være underlagt strenge regler for fortrolighet og for taushetsplikt og forretningshemmeligheter for å sikre at undersøkelsene ikke kompromitteres eller at næringsdrivendes omdømme ikke lider skade på feilaktig grunnlag. Vedkommende myndigheter bør vedta å gi slike opplysninger bare når det er hensiktsmessig og nødvendig, i samsvar med forholdsmessighetsprinsippet, idet det tas hensyn til offentlighetens interesse, for eksempel offentlig sikkerhet, forbrukervern, folkehelse, miljøvern eller korrekt gjennomføring av strafferettslig etterforskning, og etter en vurdering av hvert enkelt tilfelle. 42. For å gjøre samarbeidsnettverket mer gjennomsiktig og for å øke bevisstheten blant forbrukerne og allmennheten bør Kommisjonen hvert annet år utarbeide og offentliggjøre en oversikt over opplysninger, statistikk og utviklingstendenser på området håndheving av forbrukervernlovgivning, som er samlet inn innenfor rammen av håndhevingssamarbeidet som er omhandlet i denne forordning. 43. Utbredte overtredelser bør løses på en effektiv og formålstjenlig måte. Et system med utveksling av prioriteringer for håndhevingen hvert annet år bør innføres for å oppnå dette. 44. For å sikre ensartede vilkår for gjennomføringen av denne forordning bør Kommisjonen gis gjennomføringsmyndighet til å fastsette praktiske og operative bestemmelser om hvordan den elektroniske databasen skal fungere. Denne myndigheten bør utøves i samsvar med europaparlaments- og rådsforordning (EU) nr. 182/2011 ​5 . 45. Denne forordning berører ikke Unionens sektorregler for samarbeid mellom sektorvise reguleringsmyndigheter, eller Unionens gjeldende sektorregler for erstatning til forbrukere for skade som følge av overtredelser av disse reglene. Denne forordning berører heller ikke andre samarbeidsordninger og -nettverk omhandlet i Unionens sektorregelverk. Denne forordning fremmer samarbeid og samordning mellom nettverket for forbrukervern og de nettverkene av reguleringsorganer og -myndigheter som er opprettet i henhold til Unionens sektorregelverk. Denne forordning berører ikke medlemsstatenes anvendelse av tiltak knyttet til strafferettslig og sivilrettslig samarbeid. 46. Denne forordning berører ikke retten til å kreve individuell eller kollektiv erstatning i samsvar med nasjonal rett, og inneholder ingen bestemmelser om håndheving av slike krav. 47. Europaparlaments- og rådsforordning (EF) nr. 45/2001 ​6 , europaparlaments- og rådsforordning (EU) 2016/679 ​7 og europaparlaments- og rådsdirektiv (EU) 2016/680 ​8 bør få anvendelse i forbindelse med denne forordning. 48. Denne forordning berører ikke gjeldende unionsregler for myndighet tillagt nasjonale reguleringsorganer som er opprettet i henhold til Unionens sektorregelverk. Når det er hensiktsmessig og mulig, bør disse organene benytte den myndighet de har i henhold til unionsretten eller nasjonal rett, til å stanse eller forby overtredelser som omfattes av denne forordning, og til å bistå vedkommende myndigheter i forbindelse med dette. 49. Denne forordning berører ikke vedkommende myndigheters og Den europeiske banktilsynsmyndighets rolle og myndighet i forbindelse med vern av kollektive økonomiske forbrukerinteresser i saker som gjelder betalingskontotjenester og kredittavtaler i forbindelse med fast eiendom til boligformål i henhold til europaparlaments- og rådsdirektiv 2014/17/EU ​9 og europaparlaments- og rådsdirektiv 2014/92/EU ​10 . 50. Med hensyn til de eksisterende samarbeidsordningene i henhold til direktiv 2014/17/EU og direktiv 2014/92/EU bør ordningen for gjensidig bistand ikke få anvendelse på overtredelser innenfor Unionen av nevnte direktiver. 51. Denne forordning berører ikke rådsforordning nr. 1 ​11 . 52. Denne forordning er forenlig med de grunnleggende rettighetene og de prinsippene som er anerkjent særlig i Den europeiske unions pakt om grunnleggende rettigheter og inngår i medlemsstatenes forfatningsmessige tradisjoner. Denne forordning bør derfor tolkes og anvendes i samsvar med disse rettighetene og prinsippene, herunder de som gjelder ytringsfrihet, medienes frihet og mediemangfold. Under utøvelsen av det minimum av myndighet som er fastsatt i denne forordning, bør vedkommende myndigheter sikre en rimelig balanse mellom de interessene som beskyttes av grunnleggende rettigheter, for eksempel et høyt nivå av forbrukervern, friheten til å drive næringsvirksomhet og informasjonsfriheten. 53. Ettersom målet for denne forordning, som er samarbeid mellom nasjonale myndigheter med ansvar for håndheving av forbrukervernlovgivning, ikke kan nås i tilstrekkelig grad av medlemsstatene ettersom de ikke alene kan sikre samarbeid og samordning, og derfor på grunn av målets geografiske virkeområde og de personene som omfattes, bedre kan nås på unionsplan, kan Unionen treffe tiltak i samsvar med nærhetsprinsippet som fastsatt i artikkel 5 i traktaten om Den europeiske union. I samsvar med forholdsmessighetsprinsippet fastsatt i nevnte artikkel går denne forordning ikke lenger enn det som er nødvendig for å nå dette målet. 54. Forordning (EF) nr. 2006/2004 bør derfor oppheves. 1 EUT C 34 av 2.2.2017, s. 100. 2 Europaparlamentets holdning av 14. november 2017 (ennå ikke offentliggjort i EUT) og rådsbeslutning av 30. november 2017. 3 Europaparlaments- og rådsforordning (EF) nr. 2006/2004 av 27. oktober 2004 om samarbeid mellom nasjonale myndigheter med ansvar for håndheving av forbrukervernlovgivning (forordningen om forbrukervernsamarbeid) (EUT L 364 av 9.12.2004, s. 1). 4 Europaparlaments- og rådsdirektiv 2000/31/EF av 8. juni 2000 om visse rettslige aspekter ved informasjonssamfunnstjenester, særlig elektronisk handel, i det indre marked («Direktivet om elektronisk handel») (EFT L 178 av 17.7.2000, s. 1). 5 Europaparlaments- og rådsforordning (EU) nr. 182/2011 av 16. februar 2011 om fastsettelse av allmenne regler og prinsipper for medlemsstatenes kontroll med Kommisjonens utøvelse av sin gjennomføringsmyndighet (EUT L 55 av 28.2.2011, s. 13). 6 Europaparlaments- og rådsforordning (EF) nr. 45/2001 av 18. desember 2000 om personvern i forbindelse med behandling av personopplysninger i Fellesskapets institusjoner og organer og om fri utveksling av slike opplysninger (EFT L 8 av 12.1.2001, s. 1). 7 Europaparlaments- og rådsforordning 2016/679 av 27. april 2016 om vern av fysiske personer i forbindelse med behandling av personopplysninger og om fri utveksling av slike opplysninger samt om oppheving av direktiv 95/46/EF (generell personvernforordning ) (EUT L 119 av 4.5.2016, s. 1). 8 Europaparlaments- og rådsdirektiv (EU) 2016/680 av 27. april 2016 om vern av fysiske personer i forbindelse med vedkommende myndigheters behandling av personopplysninger med henblikk på å forebygge, etterforske, avsløre eller straffeforfølge straffbare forhold eller iverksette strafferettslige sanksjoner, om fri utveksling av slike opplysninger og om oppheving av Rådets rammebeslutning 2008/977/JIS (EUT L 119 av 4.5.2016, s. 89). 9 Europaparlaments- og rådsdirektiv 2014/17/EU av 4. februar 2014 om kredittavtaler for forbrukere i forbindelse med fast eiendom til boligformål og om endring av direktiv 2008/48/EF og 2013/36/EU og forordning (EU) nr. 1093/2010 (EUT L 60 av 28.2.2014, s. 34). 10 Europaparlaments- og rådsdirektiv 2014/92/EF av 23. juli 2014 om sammenlignbarhet av kostnader forbundet med betalingskontoer, bytte av betalingskontoer og adgang til å opprette og bruke betalingskontoer med grunnleggende funksjoner (EUT L 257 av 28.8.2014, s. 214). 11 Rådsforordning nr. 1 om fastsettelse av reglene for bruk av språk for Det europeiske økonomiske fellesskap (EFT 17 av 6.10.1958, s. 385). VEDTATT DENNE FORORDNING: Kapittel I Innledende bestemmelser Artikkel 1. Formål Denne forordning fastsetter på hvilke vilkår vedkommende myndigheter som er utpekt av medlemsstatene til å ha ansvar for håndhevingen av unionsrett som beskytter forbrukernes interesser, skal samarbeide og samordne tiltak med hverandre og med Kommisjonen for å håndheve dette regelverket og sikre at det indre marked virker på en tilfredsstillende måte, og for å gi forbrukerne et sterkere økonomisk vern. Artikkel 2. Virkeområde 1. Denne forordning får anvendelse på overtredelser innenfor Unionen, utbredte overtredelser og utbredte overtredelser med unionsdimensjon, selv om disse overtredelsene har opphørt før håndhevingen innledes eller avsluttes. 2. Denne forordning berører ikke unionsreglene for internasjonal privatrett, og særlig ikke bestemmelser om domsmyndighet og lovvalg. 3. Denne forordning berører ikke medlemsstatenes anvendelse av tiltak knyttet til strafferettslig og sivilrettslig samarbeid, og særlig ikke virksomheten innenfor Det europeiske rettslige nettverk. 4. Denne forordning berører ikke medlemsstatenes oppfyllelse av eventuelle ytterligere forpliktelser knyttet til gjensidig bistand i forbindelse med vern av kollektive økonomiske forbrukerinteresser, herunder i straffesaker, og som følger av andre rettsakter, herunder bilaterale eller multilaterale avtaler. 5. Denne forordning berører ikke europaparlaments- og rådsdirektiv 2009/22/EF ​12 6. Denne forordning berører ikke muligheten for å gjennomføre ytterligere offentlige eller private håndhevingstiltak i henhold til nasjonal rett. 7. Denne forordning berører ikke gjeldende unionsrett som får anvendelse på vern av fysiske personer i forbindelse med behandling av personopplysninger. 8. Denne forordning berører ikke nasjonal rett som får anvendelse på erstatning til forbrukere for skade som følge av overtredelser av unionsrett som beskytter forbrukernes interesser. 9. Denne forordning berører ikke vedkommende myndigheters rett til å gjennomføre undersøkelses- og håndhevingstiltak rettet mot mer enn én næringsdrivende for lignende overtredelser som omfattes av denne forordning. 10. Kapittel III i denne forordning får ikke anvendelse på overtredelser innenfor Unionen av direktiv 2014/17/EU og 2014/92/EU . 12 Europaparlaments- og rådsdirektiv 2009/22/EF av 23. april 2009 om nedlegging av forbod med omsyn til vern av forbrukarinteresser (EUT L 110 av 1.5.2009, s. 30). Artikkel 3. Definisjoner I denne forordning menes med 1. «unionsrett som beskytter forbrukernes interesser» de forordningene og direktivene, slik de er innarbeidet i medlemsstatenes nasjonale rettsorden, som er oppført i vedlegget til denne forordning, 2. «overtredelse innenfor Unionen» enhver handling eller unnlatelse som er i strid med unionsrett som beskytter forbrukernes interesser, og som har skadet, skader eller kan skade kollektive interesser for forbrukere bosatt i en annen medlemsstat enn medlemsstaten der a. handlingen eller unnlatelsen har sin opprinnelse eller har funnet sted, b. den næringsdrivende som er ansvarlig for handlingen eller unnlatelsen, er etablert, eller c. bevismateriale eller den næringsdrivendes eiendeler som kan knyttes til handlingen eller unnlatelsen, finnes, 3. «utbredt overtredelse» a. enhver handling eller unnlatelse som er i strid med unionsrett som beskytter forbrukernes interesser, og som har skadet, skader eller kan skade kollektive interesser for forbrukere bosatt i minst to andre medlemsstater enn medlemsstaten der i. handlingen eller unnlatelsen har sin opprinnelse eller har funnet sted, ii. den næringsdrivende som er ansvarlig for handlingen eller unnlatelsen, er etablert, eller iii. bevismateriale eller den næringsdrivendes eiendeler som kan knyttes til handlingen eller unnlatelsen, finnes, eller b. enhver handling eller unnlatelse som er i strid med unionsrett som beskytter forbrukernes interesser, og som har skadet, skader eller kan skade forbrukernes kollektive interesser og har fellestrekk, herunder samme ulovlige praksis og tilsidesettelse av samme interesse, og som begås samtidig av samme næringsdrivende i minst tre medlemsstater, 4. «utbredt overtredelse med unionsdimensjon» en utbredt overtredelse som har skadet, skader eller kan skade forbrukernes kollektive interesser i minst to tredeler av de medlemsstatene som sammen representerer minst to tredeler av Unionens befolkning, 5. «overtredelser som omfattes av denne forordning» overtredelser innenfor Unionen, utbredte overtredelser og utbredte overtredelser med unionsdimensjon, 6. «vedkommende myndighet» enhver offentlig myndighet på nasjonalt, regionalt eller lokalt plan som en medlemsstat har utpekt som ansvarlig for å håndheve unionsrett som beskytter forbrukernes interesser, 7. «sentralt kontaktorgan» den offentlige myndighet som en medlemsstat har utpekt som ansvarlig for samordningen av denne forordnings anvendelse i vedkommende medlemsstat, 8. «utpekt organ» et organ som har en rettmessig interesse av at overtredelser av unionsrett som beskytter forbrukernes interesser, stanses eller forbys, og som er utpekt av en medlemsstat og pålagt av en vedkommende myndighet å samle inn nødvendige opplysninger og treffe de nødvendige håndhevingstiltakene som nevnte organ etter nasjonal rett har til rådighet for å stanse eller forby overtredelsen, og som opptrer på vegne av vedkommende myndighet, 9. «anmodende myndighet» den vedkommende myndighet som ber om gjensidig bistand, 10. «anmodet myndighet» den vedkommende myndighet som mottar en anmodning om gjensidig bistand, 11. «næringsdrivende» enhver fysisk eller juridisk person, privat eller offentlig, som handler for formål som gjelder vedkommendes nærings-, forretnings-, håndverks- eller yrkesvirksomhet, og enhver som handler i vedkommendes navn eller på vedkommendes vegne, 12. «forbruker» enhver fysisk person som handler for formål som faller utenfor vedkommendes nærings-, forretnings-, håndverks- eller yrkesvirksomhet, 13. «forbrukerklage» en med rimelighet underbygd påstand om at en næringsdrivende har begått, begår eller kan komme til å begå en overtredelse av unionsrett som beskytter forbrukernes interesser, 14. «skade på forbrukernes kollektive interesser» faktisk eller potensiell skade på interessene til en rekke forbrukere som berøres av overtredelser innenfor Unionen, av utbredte overtredelser eller av utbredte overtredelser med unionsdimensjon, 15. «nettbasert grensesnitt» enhver programvare, herunder et nettsted, en del av et nettsted eller et program, som drives av eller på vegne av en næringsdrivende, og som gir forbrukere tilgang til den næringsdrivendes varer eller tjenester, 16. «kontrollaksjoner» samordnede undersøkelser av forbrukermarkeder gjennom samtidige samordnede kontrolltiltak for å kontrollere overholdelse av eller påvise overtredelser av unionsrett som beskytter forbrukernes interesser. Artikkel 4. Melding om foreldelsesfrister Hvert sentralt kontaktorgan skal underrette Kommisjonen om foreldelsesfristene som får anvendelse i dets egen medlemsstat og gjelder for håndhevingstiltakene nevnt i artikkel 9 nr. 4. Kommisjonen skal sammenfatte de meldte foreldelsesfristene og gjøre sammendraget tilgjengelig for vedkommende myndigheter. Kapittel II Vedkommende myndigheter og deres myndighet Artikkel 5. Vedkommende myndigheter og sentrale kontaktorganer 1. Hver medlemsstat skal utpeke en eller flere vedkommende myndigheter og det sentrale kontaktorganet som har ansvar for anvendelsen av denne forordning. 2. Vedkommende myndigheter skal oppfylle sine forpliktelser i henhold til denne forordning som om de handlet på vegne av forbrukerne i sin egen medlemsstat og for egen regning. 3. I hver medlemsstat skal det sentrale kontaktorganet ha ansvar for å samordne de undersøkelses- og håndhevingstiltakene som vedtas av vedkommende myndigheter, andre offentlige myndigheter nevnt i artikkel 6 og eventuelt utpekte organer, i forbindelse med overtredelser som omfattes av denne forordning. 4. Medlemsstatene skal sikre at vedkommende myndigheter og de sentrale kontaktorganene har nødvendige ressurser til å anvende denne forordning, herunder tilstrekkelige budsjettmidler og andre ressurser, sakkunnskap, framgangsmåter og andre ordninger. 5. Dersom det finnes mer enn én vedkommende myndighet på deres territorium, skal medlemsstatene sørge for at de respektive oppgavene til vedkommende myndigheter er klart definert, og at de samarbeider tett for å utføre disse oppgavene på en effektiv måte. Artikkel 6. Samarbeid med sikte på anvendelse av denne forordning i medlemsstatene 1. Med sikte på en korrekt anvendelse av denne forordning skal hver medlemsstat sikre at dens vedkommende myndigheter, andre offentlige myndigheter og eventuelt utpekte organer samarbeider effektivt med hverandre. 2. Andre offentlige myndigheter nevnt i nr. 1 skal på anmodning fra en vedkommende myndighet treffe alle nødvendige tiltak de etter nasjonal rett har til rådighet for å stanse eller forby overtredelser som omfattes av denne forordning. 3. Medlemsstatene skal sikre at de andre offentlige myndighetene nevnt i nr. 1 har de midler og den myndighet som er nødvendig for å samarbeide effektivt med vedkommende myndigheter om anvendelsen av denne forordning. Disse andre offentlige myndighetene skal regelmessig underrette vedkommende myndigheter om tiltakene som er truffet ved anvendelsen av denne forordning. Artikkel 7. Utpekte organers rolle 1. Dersom det er relevant, og i samsvar med nasjonal rett, kan en vedkommende myndighet («den oppdragsgivende myndighet») gi et utpekt organ i oppdrag å samle inn nødvendige opplysninger om en overtredelse som omfattes av denne forordning, eller å treffe alle nødvendige håndhevingstiltak som det etter nasjonal rett har til rådighet for å stanse eller forby denne overtredelsen. Den oppdragsgivende myndigheten skal gi et utpekt organ et oppdrag bare dersom både den anmodende myndigheten og den anmodede myndigheten, eller alle berørte vedkommende myndigheter, etter å ha hørt den anmodende myndigheten eller de andre vedkommende myndighetene som berøres av overtredelsen som omfattes av denne forordning, er enige om at det utpekte organet sannsynligvis vil innhente de nødvendige opplysningene eller stanse eller forby overtredelsen på en minst like effektiv og formålstjenlig måte som den oppdragsgivende myndigheten ville ha gjort. 2. Dersom den anmodende myndigheten eller de andre vedkommende myndighetene som berøres av en overtredelse som omfattes av denne forordning, anser at vilkårene i nr. 1 ikke er oppfylt, skal de omgående underrette den oppdragsgivende myndigheten skriftlig og gi en begrunnelse for sitt syn. Dersom den oppdragsgivende myndigheten har et annet syn, kan den henvise saken til Kommisjonen, som omgående skal avgi uttalelse om saken. 3. Den oppdragsgivende myndigheten skal fortsatt være forpliktet til å samle inn de nødvendige opplysningene eller til å treffe de nødvendige håndhevingstiltakene dersom a. det utpekte organet ikke innhenter de nødvendige opplysningene eller ikke omgående stanser eller forbyr overtredelsen som omfattes av denne forordning, eller b. vedkommende myndigheter som berøres av en overtredelse som omfattes av denne forordning, ikke er enige om at det utpekte organet kan gis oppdrag i henhold til nr. 1. 4. Den oppdragsgivende myndigheten skal treffe alle nødvendige tiltak for å hindre offentliggjøring av opplysninger som er underlagt reglene for fortrolighet og for taushetsplikt og forretningshemmeligheter fastsatt i artikkel 33. Artikkel 8. Opplysninger og lister 1. Hver medlemsstat skal omgående oversende til Kommisjonen følgende opplysninger og eventuelle endringer av dem: a. Identiteten og kontaktopplysningene til vedkommende myndigheter, til det sentrale kontaktorganet, til de utpekte organene og til enhetene som utsteder eksterne varsler i henhold til artikkel 27 nr. 1. b. Opplysninger om vedkommende myndigheters organisering, myndighet og ansvarsområder. 2. Kommisjonen skal på sitt nettsted opprette og oppdatere en offentlig tilgjengelig liste over vedkommende myndigheter, sentrale kontaktorganer, utpekte organer og enheter som utsteder eksterne varsler i henhold til artikkel 27 nr. 1 eller 2. Artikkel 9. Vedkommende myndigheters minimum av myndighet 1. Hver vedkommende myndighet skal ha det minimum av undersøkelses- og håndhevingsmyndighet som angitt i nr. 3, 4, 6 og 7 i denne artikkel, som er nødvendig for anvendelsen av denne forordning, og skal utøve denne myndigheten i samsvar med artikkel 10. 2. Uten hensyn til nr. 1 kan medlemsstatene beslutte ikke å tildele alle former for myndighet til hver vedkommende myndighet, forutsatt at hver av disse formene for myndighet kan utøves på en effektiv måte og ved behov i forbindelse med eventuelle overtredelser som omfattes av denne forordning i samsvar med artikkel 10. 3. Vedkommende myndigheter skal ha minst følgende undersøkelsesmyndighet: a. Myndighet til å få tilgang til alle relevante dokumenter, data eller opplysninger knyttet til en overtredelse som omfattes av denne forordning, uansett form eller format og uavhengig av lagringsmedium eller lagringssted. b. Myndighet til å kreve at en offentlig myndighet, et organ eller et byrå i deres medlemsstat eller en fysisk eller juridisk person skal framlegge alle relevante opplysninger, data eller dokumenter, uansett form eller format og uavhengig av lagringsmedium eller lagringssted, for å kunne fastslå om en overtredelse som omfattes av denne forordning, har funnet sted eller finner sted, og for å innhente nærmere opplysninger om en slik overtredelse, herunder sporing av finansielle strømmer og datastrømmer, for å fastslå identiteten til personer som er involvert i finansielle strømmer og datastrømmer, og for å fastslå bankkontoopplysninger og opplysninger om eier av nettsteder. c. Myndighet til å gjennomføre nødvendig stedlig tilsyn, herunder myndighet til å få adgang til alle lokaler, all grunn og alle transportmidler som den næringsdrivende som berøres av tilsynet, bruker for formål knyttet til vedkommendes nærings-, forretnings-, håndverks- eller yrkesvirksomhet, eller anmode andre offentlige myndigheter om å gjøre dette, for å undersøke, beslaglegge, ta eller få kopier av opplysninger, data eller dokumenter, uansett lagringsmedium; myndighet til å beslaglegge alle opplysninger, data eller dokumenter i et nødvendig tidsrom og i det omfang som er nødvendig for tilsynet; myndighet til å kreve at representanter for eller ansatte hos den næringsdrivende som berøres av tilsynet, gir forklaringer om forhold, opplysninger, data eller dokumenter som gjelder gjenstanden for tilsynet, og til å registrere deres svar. d. Myndigheten til å kjøpe varer eller tjenester gjennom testkjøp, om nødvendig under skjult identitet, for å påvise overtredelser som omfattes av denne forordning, og til å innhente bevismateriale, herunder myndighet til å inspisere, observere, undersøke, demontere eller teste varer eller tjenester. 4. Vedkommende myndigheter skal ha minst følgende håndhevingsmyndighet: a. Myndighet til å vedta midlertidige tiltak for å unngå risikoen for alvorlig skade på forbrukernes kollektive interesser. b. Myndighet til å forsøke å få eller godta forpliktende tilsagn fra den næringsdrivende som er ansvarlig for overtredelsen som omfattes av denne forordning, om å stanse denne overtredelsen. c. Myndighet til å motta, fra den næringsdrivende og på den næringsdrivendes initiativ, ytterligere forpliktende tilsagn om avhjelpende tiltak til fordel for forbrukerne som er berørt av den påståtte overtredelsen som omfattes av denne forordning, eller eventuelt til å forsøke å få den næringsdrivende til å forplikte seg til å tilby egnede avhjelpende tiltak til de forbrukerne som er berørt av denne overtredelsen. d. Når det er relevant, myndighet til på egnet måte å informere forbrukere som hevder at de har lidd skade som følge av en overtredelse som omfattes av denne forordning, om hvordan de kan søke om erstatning i henhold til nasjonal rett. e. Myndighet til skriftlig å pålegge den næringsdrivende å stanse overtredelser som omfattes av denne forordning. f. Myndighet til å stanse eller forby overtredelser som omfattes av denne forordning. g. Dersom ingen andre effektive midler er tilgjengelige for å stanse eller forby overtredelsen som omfattes av denne forordning, og for å unngå risikoen for alvorlig skade på forbrukernes kollektive interesser, i. myndighet til å fjerne innhold i eller begrense tilgangen til et nettbasert grensesnitt, eller til å kreve at forbrukerne skal se en tydelig advarsel når de får tilgang til et nettbasert grensesnitt, ii. myndighet til å pålegge en vertstjenesteleverandør å fjerne, deaktivere eller begrense tilgangen til et nettbasert grensesnitt, eller iii. myndighet til, dersom det er hensiktsmessig, å pålegge domeneregistre eller domeneregistrarer å slette et fullt kvalifisert domenenavn og å tillate at den berørte vedkommende myndighet registrerer det, herunder ved å anmode en tredjepart eller en annen offentlig myndighet om å gjennomføre slike tiltak. h. Myndighet til å ilegge sanksjoner, for eksempel bøter eller tvangsmulkter, for overtredelser som omfattes av denne forordning, og for manglende overholdelse av beslutninger, pålegg, midlertidige tiltak, forpliktende tilsagn fra næringsdrivende eller andre tiltak som er vedtatt i henhold til denne forordning. Sanksjonene nevnt i bokstav h) skal være virkningsfulle, stå i forhold til overtredelsen og virke avskrekkende, i samsvar med kravene i unionsrett som beskytter forbrukernes interesser. Særlig bør det tas behørig hensyn, alt etter hva som er relevant, til arten, alvorlighetsgraden og varigheten av den aktuelle overtredelsen. 5. Myndigheten til å ilegge sanksjoner, for eksempel bøter eller tvangsmulkter, for overtredelser som omfattes av denne forordning, gjelder alle overtredelser av unionsrett som beskytter forbrukernes interesser, dersom den relevante unionsrettsakten oppført i vedlegget inneholder bestemmelser om sanksjoner. Dette berører ikke den myndighet nasjonale myndigheter har i henhold til nasjonal rett til å ilegge sanksjoner, for eksempel overtredelsesgebyr eller andre bøter eller tvangsmulkter, i tilfeller der unionsrettsaktene som er oppført i vedlegget, ikke inneholder bestemmelser om sanksjoner. 6. Vedkommende myndigheter skal ha myndighet til å innlede undersøkelser eller prosedyrer på eget initiativ for å stanse eller forby overtredelser som omfattes av denne forordning. 7. Vedkommende myndigheter kan offentliggjøre endelige beslutninger, forpliktende tilsagn fra næringsdrivende eller pålegg som er vedtatt i henhold til denne forordning, herunder offentliggjøring av identiteten til den næringsdrivende som er ansvarlig for en overtredelse som omfattes av denne forordning. 8. Dersom det er relevant, kan vedkommende myndigheter rådføre seg med forbrukerorganisasjoner, bransjeorganisasjoner, utpekte organer eller andre berørte personer med hensyn til effektiviteten av de forpliktende tilsagnene som er foreslått for å stanse overtredelsen som omfattes av denne forordning. Artikkel 10. Utøvelse av et minimum av myndighet 1. Den myndighet som er omhandlet i artikkel 9, skal utøves enten a. direkte av vedkommende myndigheter i henhold til egen myndighet, b. dersom det er hensiktsmessig, med bistand fra andre vedkommende myndigheter eller andre offentlige myndigheter, c. ved å gi oppdrag til utpekte organer, dersom det er relevant, eller d. ved å henvise saken til en domstol som har kompetanse til å treffe den nødvendige avgjørelsen, eventuelt også ved overprøving dersom begjæringen om å treffe nødvendig avgjørelse ikke tas til følge. 2. Gjennomføringen og utøvelsen av myndighet som omhandlet i artikkel 9 ved anvendelse av denne forordning, skal stå i forhold til og være i samsvar med unionsretten og nasjonal rett, herunder med gjeldende prosessuelle garantier og med prinsippene i Den europeiske unions pakt om grunnleggende rettigheter . Undersøkelses- og håndhevingstiltak som vedtas ved anvendelse av denne forordning, skal stå i forhold til arten av og den samlede faktiske eller potensielle skaden som følger av overtredelsen av unionsrett som beskytter forbrukernes interesser. Kapittel III Ordning for gjensidig bistand Artikkel 11. Anmodninger om opplysninger 1. Når den anmodende myndigheten ber om det, skal en anmodet myndighet omgående, og i alle tilfeller innen 30 dager med mindre annet er avtalt, gi den anmodende myndigheten alle relevante opplysninger som er nødvendige for å fastslå om en overtredelse innenfor Unionen har funnet sted eller finner sted, og stanse denne overtredelsen. 2. Den anmodede myndigheten skal foreta hensiktsmessige og nødvendige undersøkelser eller treffe andre nødvendige eller hensiktsmessige tiltak for å samle inn de nødvendige opplysningene. Om nødvendig skal disse undersøkelsene foretas med bistand fra andre offentlige myndigheter eller utpekte organer. 3. Når den anmodende myndigheten ber om det, kan den anmodede myndigheten gi tillatelse til at tjenestemenn fra den anmodende myndigheten følger med den anmodede myndighetens tjenestemenn under deres undersøkelser. Artikkel 12. Anmodninger om håndhevingstiltak 1. Når den anmodende myndigheten ber om det, skal en anmodet myndighet treffe alle nødvendige og forholdsmessige håndhevingstiltak for å stanse eller forby en overtredelse innenfor Unionen ved å utøve den myndighet som er omhandlet i artikkel 9, og all annen myndighet den er tillagt i henhold til nasjonal rett. Den anmodede myndigheten skal bestemme hvilke egnede håndhevingstiltak som er nødvendige for å stanse eller forby overtredelsen innenfor Unionen, og skal treffe dem omgående og senest seks måneder etter at anmodningen er mottatt, med mindre den oppgir særlige grunner til å utvide dette tidsrommet. Dersom det er hensiktsmessig, skal den anmodede myndigheten ilegge den næringsdrivende som er ansvarlig for overtredelsen innenfor Unionen, sanksjoner, for eksempel bøter eller tvangsmulkter. Den anmodede myndigheten kan motta, fra den næringsdrivende og på den næringsdrivendes initiativ, ytterligere forpliktende tilsagn om avhjelpende tiltak til fordel for forbrukere som er berørt av den påståtte overtredelsen innenfor Unionen, eller kan eventuelt forsøke å få den næringsdrivende til å forplikte seg til å tilby egnede avhjelpende tiltak til forbrukere som er berørt av denne overtredelsen. 2. Den anmodede myndigheten skal regelmessig underrette den anmodende myndigheten om trinn og tiltak som er gjennomført og trinn og tiltak den har til hensikt å gjennomføre. Den anmodede myndigheten skal bruke den elektroniske databasen omhandlet i artikkel 35 til omgående å gi den anmodende myndigheten, vedkommende myndigheter i andre medlemsstater og Kommisjonen melding om hvilke tiltak som er truffet, og hvilken virkning de har hatt på overtredelsen innenfor Unionen, herunder følgende: a. Om midlertidige tiltak er vedtatt. b. Om overtredelsen har opphørt. c. Hvilke tiltak som er vedtatt, og om disse tiltakene er gjennomført. d. I hvilket omfang forbrukere som berøres av den påståtte overtredelsen, er blitt tilbudt forpliktende tilsagn om avhjelpende tiltak. Artikkel 13. Framgangsmåte for anmodninger om gjensidig bistand 1. Når den anmodende myndighet anmoder om gjensidig bistand, skal den gi de opplysningene som er nødvendige for at den anmodede myndigheten skal kunne etterkomme denne anmodningen, herunder eventuelt nødvendig bevismateriale som bare kan innhentes i den anmodende myndighetens medlemsstat. 2. Den anmodende myndigheten skal sende slike anmodninger om gjensidig bistand til det sentrale kontaktorganet i den anmodede myndighetens medlemsstat, og til det sentrale kontaktorganet i den anmodende myndighetens medlemsstat til orientering. Det sentrale kontaktorganet i den anmodede myndighetens medlemsstat skal omgående videresende anmodningene til den relevante vedkommende myndigheten. 3. Anmodninger om gjensidig bistand og all formidling av opplysninger knyttet til dem skal skje skriftlig på standardskjemaer og oversendes elektronisk gjennom databasen omhandlet i artikkel 35. 4. De berørte vedkommende myndighetene skal bli enige om hvilke språk som skal benyttes i anmodninger om gjensidig bistand og i all kommunikasjon knyttet til dem. 5. Dersom enighet om språk ikke kan oppnås, skal anmodninger om gjensidig bistand oversendes på det offisielle språket eller et av de offisielle språkene i den anmodende myndighetens medlemsstat, og svarene på det offisielle språket eller ett av de offisielle språkene i den anmodede myndighetens medlemsstat. I så fall skal hver vedkommende myndighet være ansvarlig for nødvendige oversettelser av anmodninger, svar og andre dokumenter som den mottar fra en annen vedkommende myndighet. 6. Den anmodede myndigheten skal svare direkte både til den anmodende myndigheten og til de sentrale kontaktorganene i den anmodende myndighetens og den anmodede myndighetens medlemsstat. Artikkel 14. Avslag på å etterkomme en anmodning om gjensidig bistand 1. En anmodet myndighet kan nekte å etterkomme en anmodning om opplysninger i henhold til artikkel 11 dersom ett eller flere av følgende vilkår er oppfylt: a. Det viser seg, etter samråd med den anmodende myndigheten, at opplysningene som det ble anmodet om, ikke er nødvendige for at den anmodende myndigheten skal kunne avgjøre om en overtredelse innenfor Unionen har funnet sted eller finner sted, eller for å avgjøre om det er rimelig grunn til mistanke om at den vil finne sted. b. Den anmodende myndigheten er ikke enig i at opplysningene er underlagt reglene for fortrolighet og for taushetsplikt og forretningshemmeligheter fastsatt i artikkel 33. c. Strafferettslig etterforskning eller rettergang er allerede igangsatt mot den samme næringsdrivende og for den samme overtredelsen innenfor Unionen, av rettsmyndighetene i den anmodede myndighetens eller den anmodende myndighetens medlemsstat. 2. En anmodet myndighet kan nekte å etterkomme en anmodning om håndhevingstiltak i henhold til artikkel 12 dersom det etter samråd med den anmodende myndigheten viser seg at ett eller flere av følgende vilkår er oppfylt: a. Strafferettslig etterforskning eller rettergang er allerede igangsatt av, eller det foreligger en dom, et rettsforlik eller en rettslig kjennelse for den samme overtredelsen innenfor Unionen og mot den samme næringsdrivende, fra rettsmyndighetene i den anmodede myndighetens medlemsstat. b. Utøvelsen av den nødvendige håndhevingsmyndighet er allerede igangsatt, eller det er allerede gjort et forvaltningsvedtak med hensyn til den samme overtredelsen innenfor Unionen og mot den samme næringsdrivende i den anmodede myndighetens medlemsstat, med sikte på raskt og effektivt å stanse eller forby overtredelsen innenfor Unionen. c. Den anmodede myndigheten fastslår, etter en hensiktsmessig undersøkelse, at en overtredelse innenfor Unionen ikke har funnet sted. d. Den anmodede myndigheten fastslår at den anmodende myndigheten ikke har framlagt de opplysningene som er nødvendige i henhold til artikkel 13 nr. 1. e. Den anmodede myndigheten har godtatt forpliktende tilsagn som er foreslått av den næringsdrivende for å stanse overtredelsen innenfor Unionen innen en fastsatt frist, og denne fristen er ennå ikke utløpt. Den anmodede myndigheten skal imidlertid etterkomme anmodningen om håndhevingstiltak i henhold til artikkel 12 dersom den næringsdrivende unnlater å oppfylle godkjente forpliktende tilsagn innen fristen nevnt i første ledd bokstav e). 3. Den anmodede myndigheten skal underrette den anmodende myndigheten og Kommisjonen om eventuelle avslag på å etterkomme en anmodning om gjensidig bistand, og gi en begrunnelse for dette avslaget. 4. I tilfelle av uenighet mellom den anmodende myndigheten og den anmodede myndigheten kan enten den anmodende myndigheten eller den anmodede myndigheten henvise saken til Kommisjonen, som omgående skal avgi uttalelse om saken. Dersom saken ikke har blitt henvist til Kommisjonen, kan Kommisjonen likevel avgi uttalelse på eget initiativ. Med sikte på å avgi en slik uttalelse kan Kommisjonen be om relevante opplysninger og dokumenter som er utvekslet mellom den anmodende myndigheten og den anmodede myndigheten. 5. Kommisjonen skal overvåke hvordan ordningen for gjensidig bistand fungerer, og at vedkommende myndigheter følger framgangsmåtene og overholder fristene for behandling av anmodninger om gjensidig bistand. Kommisjonen skal ha tilgang til anmodninger om gjensidig bistand og de opplysningene og dokumentene som er utvekslet mellom den anmodende myndigheten og den anmodede myndigheten. 6. Dersom det er hensiktsmessig, kan Kommisjonen utstede retningslinjer og gi råd til medlemsstatene for å sikre at ordningen for gjensidig bistand fungerer på en effektiv måte. Kapittel IV Samordnede undersøkelses- og håndhevingsordninger for utbredte overtredelser og for utbredte overtredelser med unionsdimensjon Artikkel 15. Framgangsmåte ved beslutninger mellom medlemsstater Når det gjelder spørsmål som omfattes av dette kapittelet, skal de berørte vedkommende myndighetene treffe beslutning ved enighet. Artikkel 16. Allmenne prinsipper for samarbeid 1. Dersom det er rimelig grunn til mistanke om at en utbredt overtredelse eller en utbredt overtredelse med unionsdimensjon finner sted, skal vedkommende myndigheter som berøres av overtredelsen, og Kommisjonen omgående underrette hverandre og de sentrale kontaktorganene som berøres av overtredelsen, ved å utstede varsler i henhold til artikkel 26. 2. Vedkommende myndigheter som berøres av den utbredte overtredelsen eller den utbredte overtredelsen med unionsdimensjon, skal samordne de undersøkelses- og håndhevingstiltakene som de treffer for å håndtere disse overtredelsene. De skal utveksle alt nødvendig bevismateriale og alle nødvendige opplysninger, og skal omgående gi hverandre og Kommisjonen all nødvendig bistand. 3. Vedkommende myndigheter som berøres av den utbredte overtredelsen eller den utbredte overtredelsen med unionsdimensjon, skal sikre at alt nødvendig bevismateriale og alle nødvendige opplysninger samles inn, og at alle nødvendige håndhevingstiltak treffes for å stanse eller forby overtredelsen. 4. Med forbehold for nr. 2 berører denne forordning ikke nasjonale undersøkelses- og håndhevingstiltak som gjennomføres av vedkommende myndigheter i forbindelse med den samme overtredelsen begått av den samme næringsdrivende. 5. Dersom det er hensiktsmessig, skal vedkommende myndigheter anmode Kommisjonens tjenestemenn og andre ledsagende personer som er godkjent av Kommisjonen, om å delta i de samordnede undersøkelses- og håndhevingstiltakene samt andre tiltak som omfattes av dette kapittelet. Artikkel 17. Iverksetting av samordnede tiltak og utpeking av koordinator 1. Dersom det er rimelig grunn til mistanke om en utbredt overtredelse, skal vedkommende myndigheter som berøres av denne overtredelsen, iverksette et samordnet tiltak som skal bygge på en avtale mellom dem. Iverksettingen av det samordnede tiltaket skal omgående meldes til de sentrale kontaktorganene som berøres av overtredelsen, og til Kommisjonen. 2. Vedkommende myndigheter som berøres av den mistenkte utbredte overtredelsen, skal utpeke én vedkommende myndighet som er berørt av den mistenkte utbredte overtredelsen, til å være koordinator. Dersom disse vedkommende myndighetene ikke klarer å komme til enighet om denne utpekingen, skal Kommisjonen påta seg rollen som koordinator. 3. Dersom Kommisjonen har begrunnet mistanke om en utbredt overtredelse med unionsdimensjon, skal den omgående underrette vedkommende myndigheter og de sentrale kontaktorganene som berøres av denne påståtte overtredelsen, i henhold til artikkel 26. Kommisjonen skal forklare grunnlaget som berettiger et mulig samordnet tiltak, i underretningen. Vedkommende myndigheter som berøres av den påståtte utbredte overtredelsen med unionsdimensjon, skal foreta hensiktsmessige undersøkelser på grunnlag av opplysninger som er tilgjengelige eller som de lett kan få tilgang til. Vedkommende myndigheter som berøres av den påståtte utbredte overtredelsen med unionsdimensjon, skal formidle resultatene av slike undersøkelser til andre berørte vedkommende myndigheter, til de sentrale kontaktorganene som berøres av overtredelsen, og til Kommisjonen i henhold til artikkel 26 og innen en måned fra datoen for Kommisjonens underretning. Dersom slike undersøkelser viser at en utbredt overtredelse med unionsdimensjon kanskje finner sted, skal vedkommende myndigheter som berøres av denne overtredelsen, begynne med det samordnede tiltaket og treffe tiltakene fastsatt i artikkel 19 samt, dersom det er hensiktsmessig, tiltakene fastsatt i artikkel 20 og 21. 4. De samordnede tiltakene omhandlet i nr. 3 skal samordnes av Kommisjonen. 5. En vedkommende myndighet skal delta i det samordnede tiltaket dersom det under gjennomføringen av det samordnede tiltaket viser seg at vedkommende myndighet er berørt av den utbredte overtredelsen eller den utbredte overtredelsen med unionsdimensjon. Artikkel 18. Grunner til å avslå å delta i samordnede tiltak 1. En vedkommende myndighet kan avslå å delta i et samordnet tiltak av én av følgende grunner: a. Strafferettslig etterforskning eller rettergang er allerede igangsatt, en endelig dom er allerede avsagt eller et rettsforlik er inngått med hensyn til den samme næringsdrivende for de samme overtredelsene i vedkommende myndighets medlemsstat. b. Utøvelsen av den nødvendige håndhevingsmyndigheten er allerede igangsatt før det utstedes et varsel som nevnt i artikkel 17 nr. 3, eller det er allerede gjort et forvaltningsvedtak med hensyn til den samme næringsdrivende i forbindelse med den samme overtredelsen i vedkommende myndighets medlemsstat, med sikte på raskt og effektivt å stanse eller forby den utbredte overtredelsen eller den utbredte overtredelsen med unionsdimensjon. c. Dersom det etter en hensiktsmessig undersøkelse viser seg at den faktiske eller potensielle virkningen av den påståtte utbredte overtredelsen eller den utbredte overtredelsen med unionsdimensjon i denne vedkommende myndighets medlemsstat er ubetydelig, og det er derfor ikke er nødvendig at vedkommende myndighet vedtar håndhevingstiltak. d. Den relevante utbredte overtredelsen eller den utbredte overtredelsen med unionsdimensjon har ikke funnet sted i denne vedkommende myndighets medlemsstat, og det er derfor ikke er nødvendig at vedkommende myndighet vedtar håndhevingstiltak. e. Vedkommende myndighet har godtatt forpliktende tilsagn foreslått av den næringsdrivende som er ansvarlig for den utbredte overtredelsen eller den utbredte overtredelsen med unionsdimensjon, om å stanse overtredelsen i denne vedkommende myndighets medlemsstat, og disse forpliktende tilsagnene er oppfylt, og det er derfor ikke nødvendig at vedkommende myndighet vedtar håndhevingstiltak. 2. Dersom en vedkommende myndighet avslår å delta i det samordnede tiltaket, skal den omgående underrette Kommisjonen og de andre vedkommende myndighetene og de sentrale kontaktorganene som berøres av den utbredte overtredelsen eller den utbredte overtredelsen med unionsdimensjon, om sin beslutning, angi grunnene for beslutningen og framlegge alle nødvendige underlagsdokumenter. Artikkel 19. Undersøkelsestiltak i forbindelse med samordnede tiltak 1. Vedkommende myndigheter som berøres av det samordnede tiltaket, skal sikre at undersøkelser og inspeksjoner gjennomføres på en effektiv, formålstjenlig og samordnet måte. De skal etterstrebe å gjennomføre undersøkelser og inspeksjoner samtidig og, i den utstrekning nasjonal prosessrett tillater det, anvende midlertidige tiltak. 2. Ordningen for gjensidig bistand i henhold til kapittel III kan benyttes dersom det er særlig behov for å samle inn nødvendig bevismateriale og andre opplysninger fra andre medlemsstater enn de medlemsstatene som berøres av det samordnede tiltaket, eller for å sikre at den berørte næringsdrivende ikke omgår håndhevingstiltak. 3. Dersom det er hensiktsmessig, skal vedkommende myndigheter som berøres av det samordnede tiltaket, framlegge resultatet av undersøkelsen og vurderingen av den utbredte overtredelsen, eller eventuelt den utbredte overtredelsen med unionsdimensjon, i en felles holdning de har blitt enige om. 4. Med mindre annet er avtalt mellom vedkommende myndigheter som berøres av det samordnede tiltaket, skal koordinatoren formidle den felles holdningen til den næringsdrivende som er ansvarlig for den utbredte overtredelsen eller den utbredte overtredelsen med unionsdimensjon. Den næringsdrivende som er ansvarlig for den utbredte overtredelsen eller den utbredte overtredelsen med unionsdimensjon, skal gis mulighet til å bli hørt om de spørsmålene som inngår i den felles holdningen. 5. Dersom det er hensiktsmessig, og uten at det berører artikkel 15 eller reglene for fortrolighet og for taushetsplikt og forretningshemmeligheter som fastsatt i artikkel 33, skal vedkommende myndigheter som berøres av det samordnede tiltaket, beslutte å offentliggjøre den felles holdningen eller deler av den på sine nettsteder, og de kan innhente synspunkter fra forbrukerorganisasjoner, bransjeorganisasjoner og andre berørte parter. Kommisjonen skal offentliggjøre den felles holdningen eller deler av den på sitt nettsted, med samtykke fra de berørte vedkommende myndighetene. Artikkel 20. Forpliktende tilsagn i forbindelse med samordnede tiltak 1. På grunnlag av en felles holdning vedtatt i henhold til artikkel 19 nr. 3 kan vedkommende myndigheter som berøres av det samordnede tiltaket, oppfordre den næringsdrivende som er ansvarlig for den utbredte overtredelsen eller den utbredte overtredelsen med unionsdimensjon, til innen en fastsatt frist å foreslå forpliktende tilsagn om å stanse denne overtredelsen. Den næringsdrivende kan også på eget initiativ foreslå forpliktende tilsagn om å stanse denne overtredelsen eller gi forpliktende tilsagn om avhjelpende tiltak til forbrukere som er berørt av denne overtredelsen. 2. Dersom det er hensiktsmessig, og uten at det berører reglene for fortrolighet og for taushetsplikt og forretningshemmeligheter som fastsatt i artikkel 33, kan vedkommende myndigheter som berøres av det samordnede tiltaket, offentliggjøre de forpliktende tilsagnene som foreslås av den næringsdrivende som er ansvarlig for den utbredte overtredelsen eller den utbredte overtredelsen med unionsdimensjon, på sine nettsteder eller, dersom det er hensiktsmessig, kan Kommisjonen offentliggjøre de forpliktende tilsagnene som foreslås av denne næringsdrivende, på sitt nettsted dersom de berørte vedkommende myndighetene anmoder om det. Vedkommende myndigheter og Kommisjonen kan innhente synspunkter fra forbrukerorganisasjoner, bransjeorganisasjoner og andre berørte parter. 3. Vedkommende myndigheter som berøres av det samordnede tiltaket, skal vurdere de foreslåtte forpliktende tilsagnene og formidle resultatet av vurderingen til den næringsdrivende som er ansvarlig for den utbredte overtredelsen eller den utbredte overtredelsen med unionsdimensjon, og eventuelt, dersom forpliktende tilsagn om avhjelpende tiltak har blitt tilbudt av den næringsdrivende, skal de underrette forbrukere som hevder at de har lidd skade som følge av denne overtredelsen. Når forpliktende tilsagn står i forhold til og er tilstrekkelige for å stanse den utbredte overtredelsen eller den utbredte overtredelsen med unionsdimensjon, skal vedkommende myndigheter godta disse forpliktende tilsagnene og fastsette en frist for oppfyllelsen av de forpliktende tilsagnene. 4. Vedkommende myndigheter som berøres av det samordnede tiltaket, skal overvåke oppfyllelsen av de forpliktende tilsagnene. De skal særlig sikre at den næringsdrivende som er ansvarlig for den utbredte overtredelsen eller den utbredte overtredelsen med unionsdimensjon, regelmessig rapporterer til koordinatoren om framdriften i oppfyllelsen av de forpliktende tilsagnene. Vedkommende myndigheter som berøres av det samordnede tiltaket, kan, dersom det er hensiktsmessig, innhente synspunkter fra forbrukerorganisasjoner og sakkyndige for å kontrollere om de tiltakene som er truffet av den næringsdrivende, oppfyller de forpliktende tilsagnene. Artikkel 21. Håndhevingstiltak i forbindelse med samordnede tiltak 1. Vedkommende myndigheter som berøres av det samordnede tiltaket, skal innenfor sin jurisdiksjon treffe alle nødvendige håndhevingstiltak overfor den næringsdrivende som er ansvarlig for den utbredte overtredelsen eller den utbredte overtredelsen med unionsdimensjon, for å stanse eller forby denne overtredelsen. Dersom det er hensiktsmessig, skal de ilegge sanksjoner, for eksempel bøter eller tvangsmulkter, for den næringsdrivende som er ansvarlig for den utbredte overtredelsen eller den utbredte overtredelsen med unionsdimensjon. Vedkommende myndigheter kan motta, fra den næringsdrivende og på den næringsdrivendes initiativ, ytterligere forpliktende tilsagn om avhjelpende tiltak til fordel for forbrukere som er berørt av den påståtte utbredte overtredelsen eller den påståtte utbredte overtredelsen med unionsdimensjon, eller kan eventuelt forsøke å få den næringsdrivende til å forplikte seg til å tilby egnede avhjelpende tiltak til forbrukerne som er berørt av denne overtredelsen. Håndhevingstiltak er særlig hensiktsmessige når a. et umiddelbart håndhevingstiltak er nødvendig for raskt og effektivt å stanse eller forby overtredelsen, b. det er usannsynlig at overtredelsen vil opphøre som følge av de forpliktende tilsagnene som er foreslått av den næringsdrivende som er ansvarlig for overtredelsen, c. den næringsdrivende som er ansvarlig for overtredelsen, ikke har foreslått forpliktende tilsagn før utløpet av en frist fastsatt av de berørte vedkommende myndighetene, d. de forpliktende tilsagnene som er forslått av den næringsdrivende som er ansvarlig for overtredelsen, ikke er tilstrekkelige til å sikre at overtredelsen opphører, eller hvis det er relevant, til å gi forbrukere som har lidd skade som følge av overtredelsen, avhjelpende tiltak, eller e. den næringsdrivende som er ansvarlig for overtredelsen, har unnlatt å oppfylle de forpliktende tilsagnene om å stanse overtredelsen, eller hvis det er relevant, å tilby avhjelpende tiltak til forbrukere som har lidd skade som følge av overtredelsen, innen fristen nevnt i artikkel 20 nr. 3. 2. Håndhevingstiltak i henhold til nr. 1 skal treffes på en effektiv, formålstjenlig og samordnet måte for å stanse eller forby den utbredte overtredelsen eller den utbredte overtredelsen med unionsdimensjon. Vedkommende myndigheter som berøres av det samordnede tiltaket, skal bestrebe seg på å treffe håndhevingstiltak samtidig i de medlemsstatene som berøres av overtredelsen. Artikkel 22. Avslutning av de samordnede tiltakene 1. Det samordnede tiltaket skal avsluttes dersom vedkommende myndigheter som berøres av det samordnede tiltaket, fastslår at den utbredte overtredelsen eller den utbredte overtredelsen med unionsdimensjon har opphørt eller har blitt forbudt i alle berørte medlemsstater, eller at en slik overtredelse ikke har funnet sted. 2. Koordinatoren skal omgående underrette Kommisjonen og eventuelt vedkommende myndigheter og de sentrale kontaktorganene i de medlemsstatene som berøres av det samordnede tiltaket, om avslutningen av det samordnede tiltaket. Artikkel 23. Koordinatorens rolle 1. Koordinatoren som er utpekt i samsvar med artikkel 17 eller 29, skal særlig a. sikre at alle berørte vedkommende myndigheter og Kommisjonen behørig og i rett tid underrettes om framdriften i undersøkelsen eller håndhevingstiltaket, alt etter hva som er relevant, og at de underrettes om eventuelle forventede neste trinn og de tiltakene som skal vedtas, b. samordne og overvåke de undersøkelsestiltakene som er truffet av de berørte vedkommende myndighetene i samsvar med denne forordning, c. samordne utarbeidingen og utvekslingen av alle nødvendige dokumenter mellom de berørte vedkommende myndighetene og Kommisjonen, d. holde kontakt med den næringsdrivende og andre parter som berøres av undersøkelsen eller håndhevingstiltakene, alt etter hva som er relevant, med mindre annet er avtalt mellom de berørte vedkommende myndighetene og koordinatoren, e. dersom det er relevant, samordne de berørte vedkommende myndighetenes vurdering, samråd og overvåking samt andre tiltak som er nødvendige for å behandle og oppfylle forpliktende tilsagn som er foreslått av de berørte næringsdrivende, f. dersom det er relevant, samordne håndhevingstiltak som er vedtatt av de berørte vedkommende myndighetene, g. samordne anmodninger om gjensidig bistand som er framlagt av de berørte vedkommende myndighetene i henhold til kapittel III. 2. Koordinatoren skal ikke holdes ansvarlig for de berørte vedkommende myndighetenes tiltak eller unnlatelser når de anvender den myndighet som er omhandlet i artikkel 9. 3. Dersom de samordnede tiltakene gjelder utbredte overtredelser eller utbredte overtredelser med unionsdimensjon av de unionsrettsaktene som er nevnt i artikkel 2 nr. 10, skal koordinatoren oppfordre Den europeiske banktilsynsmyndighet til å opptre som observatør. Artikkel 24. Språkordning 1. De berørte vedkommende myndighetene skal bli enige om hvilke språk som skal brukes i meldinger og i all annen kommunikasjon som omfattes av dette kapittelet og er knyttet til de samordnede tiltakene og kontrollaksjonene. 2. Dersom enighet ikke kan oppnås mellom de berørte vedkommende myndighetene, skal meldinger og annen kommunikasjon sendes på det offisielle språket eller et av de offisielle språkene i den medlemsstaten som sender meldingen eller annen kommunikasjon. I så fall skal hver berørt vedkommende myndighet ved behov ha ansvar for å oversette meldingene, kommunikasjonen og andre dokumenter som den mottar fra andre vedkommende myndigheter. Artikkel 25. Språkordning for kommunikasjon med næringsdrivende I forbindelse med framgangsmåtene fastsatt i dette kapittelet, skal den næringsdrivende ha rett til å kommunisere på det offisielle språket eller et av de offisielle språkene som benyttes for offentlige formål i den medlemsstaten der den næringsdrivende er etablert eller bosatt. Kapittel V Unionsomfattende virksomhet Artikkel 26. Varsler 1. En vedkommende myndighet skal omgående underrette Kommisjonen, andre vedkommende myndigheter og sentrale kontaktorganer om enhver rimelig mistanke om at det på dens territorium finner sted en overtredelse som omfattes av denne forordning og kan påvirke forbrukernes interesser i andre medlemsstater. 2. Kommisjonen skal omgående underrette berørte vedkommende myndigheter og sentrale kontaktorganer om enhver rimelig mistanke om at en overtredelse som omfattes av denne forordning, har funnet sted. 3. Når de underretter, det vil si utsteder et varsel, i henhold til nr. 1 og 2, skal vedkommende myndighet eller Kommisjonen gi opplysninger om den mistenkte overtredelsen som omfattes av denne forordning, og særlig, dersom de er tilgjengelige, følgende: a. En beskrivelse av handlingen eller unnlatelsen som utgjør overtredelsen. b. Opplysninger om produktet eller tjenesten som berøres av overtredelsen. c. Navnene på de berørte medlemsstatene som er eller kan bli berørt av overtredelsen. d. Identiteten til den eller de næringsdrivende som er ansvarlig for eller mistenkes å være ansvarlig for overtredelsen. e. Det rettslige grunnlaget for mulige tiltak, med henvisning til nasjonal rett og de tilsvarende bestemmelsene i unionsrettsaktene som er oppført i vedlegget. f. En beskrivelse av eventuell rettergang, håndhevingstiltak eller andre tiltak som er truffet i forbindelse med overtredelsen, og tilhørende datoer, varighet og status. g. Identiteten til vedkommende myndigheter som innleder rettergang og treffer andre tiltak. 4. Når den utsteder et varsel, kan vedkommende myndighet be vedkommende myndigheter og de relevante sentrale kontaktorganene i andre medlemsstater og Kommisjonen, eller Kommisjonen kan be vedkommende myndigheter og de relevante sentrale kontaktorganene i andre medlemsstater om, på grunnlag av opplysninger som er tilgjengelige for henholdsvis de berørte vedkommende myndighetene eller Kommisjonen, eller som disse lett kan få tilgang til, å kontrollere hvorvidt lignende mistenkte overtredelser finner sted på disse andre medlemsstatenes territorium, eller hvorvidt eventuelle håndhevingstiltak allerede er truffet i forbindelse med slike overtredelser i disse medlemsstatene. Disse vedkommende myndighetene i andre medlemsstater og Kommisjonen skal omgående besvare anmodningen. Artikkel 27. Eksterne varsler 1. Hver medlemsstat skal, med mindre det ville være uberettiget, gi utpekte organer, europeiske forbrukersentre, forbrukerorganisasjoner og -sammenslutninger og eventuelt bransjeorganisasjoner, som har den nødvendige sakkunnskap, myndighet til å utstede et varsel til vedkommende myndigheter i de berørte medlemsstatene og Kommisjonen om mistanke om overtredelser som omfattes av denne forordning, og til å gi opplysninger de har tilgang til og som er fastsatt i artikkel 26 nr. 3 (heretter kalt «eksternt varsel»). Hver medlemsstat skal omgående underrette Kommisjonen om listen over disse enhetene og om eventuelle endringer i den. 2. Kommisjonen skal etter samråd med medlemsstatene gi sammenslutninger som representerer forbrukernes og eventuelt næringsdrivendes interesser på unionsplan, myndighet til å utstede et eksternt varsel. 3. Vedkommende myndigheter skal ikke være forpliktet til å innlede en prosedyre eller treffe andre tiltak som svar på et eksternt varsel. Enheter som utsteder eksterne varsler, skal sikre at de framlagte opplysningene er korrekte, ajourførte og nøyaktige, og skal omgående rette de framlagte opplysningene eller trekke dem tilbake, alt etter hva som er relevant. Artikkel 28. Utveksling av andre opplysninger som er relevante for å påvise overtredelser I det omfang som er nødvendig for å nå målet for denne forordning, skal vedkommende myndigheter, gjennom den elektroniske databasen nevnt i artikkel 35, omgående underrette Kommisjonen og vedkommende myndigheter i de berørte medlemsstatene om ethvert tiltak de har truffet for å håndtere en overtredelse som omfattes av denne forordning, i deres jurisdiksjon, dersom de har mistanke om at den aktuelle overtredelsen kan påvirke forbrukernes interesser i andre medlemsstater. Artikkel 29. Kontrollaksjoner 1. Vedkommende myndigheter kan beslutte å gjennomføre kontrollaksjoner for å kontrollere overholdelsen av, eller påvise overtredelser av, unionsrett som beskytter forbrukernes interesser. Med mindre annet er avtalt mellom berørte vedkommende myndigheter, skal kontrollaksjoner samordnes av Kommisjonen. 2. Når de gjennomfører kontrollaksjoner, kan vedkommende myndigheter utøve den undersøkelsesmyndighet som er omhandlet i artikkel 9 nr. 3, og eventuell annen myndighet de er gitt i henhold til nasjonal rett. 3. Vedkommende myndigheter kan oppfordre utpekte organer, Kommisjonens tjenestemenn og andre ledsagende personer som er godkjent av Kommisjonen, til å delta i kontrollaksjoner. Artikkel 30. Samordning av annen virksomhet som bidrar til undersøkelse og håndheving 1. I det omfang som er nødvendig for å nå målet for denne forordning, skal medlemsstatene underrette hverandre og Kommisjonen om sin virksomhet på følgende områder: a. Opplæring av tjenestemenn som er involvert i anvendelsen av denne forordning. b. Innsamling, klassifisering og utveksling av opplysninger om forbrukerklager. c. Opprettelse av sektorvise nettverk for tjenestemenn. d. Utvikling av informasjons- og kommunikasjonsverktøy. e. Dersom det er relevant, utvikling av standarder, metoder og retningslinjer for anvendelsen av denne forordning. 2. I det omfang som er nødvendig for å nå målet for denne forordning, kan medlemsstatene samordne og i fellesskap organisere virksomhet på områdene nevnt i nr. 1. Artikkel 31. Utveksling av tjenestemenn mellom vedkommende myndigheter 1. Vedkommende myndigheter kan delta i utvekslingsordninger for tjenestemenn fra andre medlemsstater for å styrke samarbeidet. Vedkommende myndigheter skal treffe de tiltakene som er nødvendige for at tjenestemenn fra andre medlemsstater skal kunne spille en effektiv rolle i vedkommende myndighets virksomhet. For dette formål skal slike tjenestemenn ha tillatelse til å utføre de oppgavene som vedkommende vertsmyndighet tildeler dem i samsvar med lovgivningen i sin medlemsstat. 2. Under utvekslingen skal tjenestemannens sivilrettslige og strafferettslige ansvar behandles på samme måte som for vedkommende vertsmyndighets tjenestemenn. Tjenestemenn fra andre medlemsstater skal følge faglige standarder og hensiktsmessige interne atferdsregler hos vedkommende vertsmyndighet. Disse atferdsreglene skal særlig sikre vern av enkeltpersoner ved behandling av personopplysninger, at saksbehandlingen er rimelig og rettferdig, og at reglene fastsatt i artikkel 33 om fortrolighet og taushetsplikt og forretningshemmeligheter blir overholdt. Artikkel 32. Internasjonalt samarbeid 1. I det omfang som er nødvendig for å nå målet for denne forordning, skal Unionen samarbeide med tredjestater og med vedkommende internasjonale organisasjoner på de områdene som omfattes av denne forordning, for å beskytte forbrukernes interesser. Unionen og de berørte tredjestatene kan inngå avtaler som fastsetter nærmere bestemmelser om samarbeidet, herunder opprettelsen av ordninger for gjensidig bistand, utveksling av fortrolige opplysninger og programmer for utveksling av personale. 2. Avtaler som inngås mellom Unionen og tredjestater om samarbeid og gjensidig bistand for å beskytte og fremme forbrukernes interesser, skal være forenlige med de relevante personvernreglene som gjelder for overføring av personopplysninger til tredjestater. 3. Når en vedkommende myndighet fra en myndighet i en tredjestat mottar opplysninger som kan være relevante for vedkommende myndigheter i andre medlemsstater, skal den oversende opplysningene til disse vedkommende myndighetene, i den grad dette er tillatt i henhold til gjeldende bilaterale bistandsavtaler med denne tredjestaten og er i samsvar med unionsrett om beskyttelse av enkeltpersoner i forbindelse med behandling av personopplysninger. 4. Opplysninger som oversendes i henhold til denne forordning, kan av vedkommende myndighet også oversendes til en myndighet i en tredjestat i henhold til en bilateral bistandsavtale med denne tredjestaten, forutsatt at det er innhentet samtykke fra den vedkommende myndigheten som opprinnelig oversendte opplysningene, og forutsatt at dette er i samsvar med unionsretten om beskyttelse av enkeltpersoner i forbindelse med behandling av personopplysninger. Kapittel VI Felles ordninger Artikkel 33. Bruk og offentliggjøring av opplysninger samt taushetsplikt og forretningshemmeligheter 1. Opplysninger som er innsamlet av eller oversendt til vedkommende myndigheter og Kommisjonen i forbindelse med anvendelsen av denne forordning, skal brukes bare for å sikre overholdelse av unionsrett som beskytter forbrukernes interesser. 2. Opplysningene nevnt i nr. 1 skal behandles som fortrolige og skal brukes og offentliggjøres bare dersom det tas behørig hensyn til en fysisk eller juridisk persons forretningsinteresser, herunder forretningshemmeligheter og immaterialrett. 3. Vedkommende myndigheter kan likevel, etter samråd med vedkommende myndighet som har gitt opplysningene, offentliggjøre de opplysningene som er nødvendige a. som bevis for overtredelser som omfattes av denne forordning, eller b. for å stanse eller forby overtredelser som omfattes av denne forordning. Artikkel 34. Bruk av bevismateriale og undersøkelsesresultater Vedkommende myndigheter kan bruke alle oversendte opplysninger, dokumenter, undersøkelsesresultater, erklæringer, bekreftede kopier eller etterforskningsresultater som bevismateriale, på lik linje med tilsvarende dokumenter innhentet i deres egen medlemsstat, uansett lagringsmedium. Artikkel 35. Elektronisk database 1. Kommisjonen skal opprette og vedlikeholde en elektronisk database for all kommunikasjon mellom vedkommende myndigheter, sentrale kontaktorganer og Kommisjonen i henhold til denne forordning. Alle opplysninger som sendes ved hjelp av den elektroniske databasen, skal lagres og behandles i den elektroniske databasen. Databasen skal være direkte tilgjengelig for vedkommende myndigheter, sentrale kontaktorganer og Kommisjonen. 2. Opplysninger fra enheter som utsteder et eksternt varsel i henhold til artikkel 27 nr. 1 eller 2, skal lagres og behandles i den elektroniske databasen. Disse enhetene skal imidlertid ikke ha tilgang til denne databasen. 3. Dersom en vedkommende myndighet, et utpekt organ eller en enhet som utsteder et eksternt varsel i henhold til artikkel 27 nr. 1 eller 2, fastslår at et varsel om en overtredelse som den eller det har utstedt i henhold til artikkel 26 eller 27, senere har vist seg å være ubegrunnet, skal myndigheten, organet eller enheten trekke tilbake dette varselet. Kommisjonen skal omgående fjerne de relevante opplysningene fra databasen, og skal underrette partene om grunnene til at de ble fjernet. Opplysningene om en overtredelse skal ikke lagres i den elektroniske databasen lenger enn det som er nødvendig for de formålene de ble samlet inn og behandlet for, og skal ikke lagres lenger enn fem år etter den dagen da a. en anmodet myndighet underretter Kommisjonen, i henhold til artikkel 12 nr. 2, om at en overtredelse innenfor Unionen har opphørt, b. koordinatoren underretter om at det samordnede tiltaket er avsluttet i henhold til artikkel 22 nr. 1, eller c. opplysningene er registrert i databasen i alle andre tilfeller. 4. Kommisjonen skal vedta gjennomføringsrettsakter som fastsetter praktiske og operative bestemmelser om hvordan den elektroniske databasen skal fungere. Disse gjennomføringsrettsaktene skal vedtas i samsvar med undersøkelsesprosedyren nevnt i artikkel 38 nr. 2. Artikkel 36. Avkall på tilbakebetaling av utgifter 1. Medlemsstatene skal gi avkall på alle krav om tilbakebetaling av utgifter som påløper i forbindelse med anvendelsen av denne forordning. 2. Uten hensyn til nr. 1 skal den anmodende myndighetens medlemsstat, når det gjelder anmodninger om håndhevingstiltak i henhold til artikkel 12, fortsatt være ansvarlig overfor den anmodede myndighetens medlemsstat for alle kostnader og tap som oppstår som en følge av tiltak som en domstol har avvist og funnet ubegrunnede hva angår kjensgjerningene i den aktuelle overtredelsen. Artikkel 37. Prioriteringer for håndhevingen 1. Innen 17. januar 2020 og deretter hvert annet år skal medlemsstatene utveksle opplysninger, med hverandre og med Kommisjonen, om sine prioriteringer for håndhevingen i forbindelse med anvendelsen av denne forordning. Disse opplysningene skal omfatte følgende: a. Opplysninger om markedstendenser som kan påvirke forbrukernes interesser i den berørte medlemsstaten og i andre medlemsstater. b. En oversikt over tiltak som er gjennomført i henhold til denne forordning i løpet av de siste to årene, og særlig undersøkelses- og håndhevingstiltak i forbindelse med de utbredte overtredelsene. c. Statistikk som er utvekslet gjennom varsler som nevnt i artikkel 26. d. De foreløpig prioriterte områdene for de neste to årene, for håndheving av unionsrett som beskytter forbrukernes interesser i den berørte medlemsstaten. e. De foreslåtte prioriterte områdene for de neste to årene, for håndheving av unionsrett som beskytter forbrukernes interesser på unionsplan. 2. Uten at det berører artikkel 33, skal Kommisjonen hvert annet år utarbeide en oversikt over opplysningene nevnt i nr. 1 bokstav a), b) og c), og gjøre den offentlig tilgjengelig. Kommisjonen skal underrette Europaparlamentet om dette. 3. I tilfeller der omstendighetene eller markedsvilkårene blir vesentlig endret i løpet av de to årene etter siste framlegging av opplysninger om deres prioriteringer for håndhevingen, skal medlemsstatene oppdatere sine prioriteringer for håndhevingen og underrette de andre medlemsstatene og Kommisjonen om dette. 4. Kommisjonen skal sammenfatte prioriteringene for håndhevingen som er framlagt av medlemsstatene i henhold til nr. 1 i denne artikkel, og skal årlig rapportere til komiteen nevnt i artikkel 38 nr. 1 for å gjøre det lettere å prioritere tiltak i henhold til denne forordning. Kommisjonen skal utveksle opplysninger om beste praksis og referansemåling med medlemsstatene, særlig med sikte på å utvikle kapasitetsbyggende virksomhet. Kapittel VII Sluttbestemmelser Artikkel 38. Komité 1. Kommisjonen skal bistås av en komité. Nevnte komité skal være en komité i henhold til forordning (EU) nr. 182/2011. 2. Når det vises til dette nummer, får artikkel 5 i forordning (EU) nr. 182/2011 anvendelse. Artikkel 39. Meldinger Medlemsstatene skal umiddelbart oversende Kommisjonen teksten til alle internrettslige bestemmelser om spørsmål som omfattes av denne forordning, som de vedtar, samt teksten til avtaler de inngår om spørsmål som omfattes av denne forordning, unntatt avtaler om enkeltsaker. Artikkel 40. Rapportering 1. Kommisjonen skal innen 17. januar 2023 framlegge for Europaparlamentet og Rådet en rapport om anvendelsen av denne forordning. 2. Rapporten skal inneholde en vurdering av anvendelsen av denne forordning, herunder en vurdering av hvor effektiv håndhevingen av unionsrett som beskytter forbrukernes interesser i henhold til denne forordning, er, særlig med hensyn til vedkommende myndigheters myndighet som omhandlet i artikkel 9, sammen med særlig en undersøkelse av hvordan de næringsdrivendes overholdelse av unionsrett som beskytter forbrukernes interesser, har utviklet seg på viktige forbrukermarkeder som berøres av handel over landegrensene. Rapporten skal om nødvendig følges av et forslag til regelverk. Artikkel 41. Oppheving Forordning (EF) nr. 2006/2004 oppheves med virkning fra 17. januar 2020. Artikkel 42. Ikrafttredelse og anvendelse Denne forordning trer i kraft den 20. dagen etter at den er kunngjort i Den europeiske unions tidende . Den får anvendelse fra 17. januar 2020. Denne forordning er bindende i alle deler og kommer direkte til anvendelse i alle medlemsstater. Utferdiget i Strasbourg 12. desember 2017. For Europaparlamentet For Rådet A. TAJANI M. MAASIKAS President Formann Vedlegg Direktiver og forordninger nevnt i artikkel 3 nr. 1 1. Rådsdirektiv 93/13/EØF av 5. april 1993 om urimelige vilkår i forbrukeravtaler (EFT L 95 av 21.4.1993, s. 29). 2. Europaparlaments- og rådsdirektiv 98/6/EF av 16. februar 1998 om forbrukarvern ved opplysning av prisar på forbruksvarer (EFT L 80 av 18.3.1998, s. 27). 3. Europaparlaments- og rådsdirektiv 1999/44/EF av 25. mai 1999 om visse sider ved forbrukerkjøp og tilknyttede garantier (EFT L 171 av 7.7.1999, s. 12). 4. Europaparlaments- og rådsdirektiv 2000/31/EF av 8. juni 2000 om visse rettslige aspekter ved informasjonssamfunnstjenester, særlig elektronisk handel, i det indre marked (direktivet om elektronisk handel) (EFT L 178 av 17.7.2000, s. 1). 5. Europaparlaments- og rådsdirektiv 2001/83/EF av 6. november 2001 om innføring av et fellesskapsregelverk for legemidler for mennesker (EFT L 311 av 28.11.2001, s. 67): artikkel 86-100. 6. Europaparlaments- og rådsdirektiv 2002/58/EF av 12. juli 2002 om behandling av personopplysninger og personvern i sektoren for elektronisk kommunikasjon (direktivet om personvern og elektronisk kommunikasjon) (EFT L 201 av 31.7.2002, s. 37): artikkel 13. 7. Europaparlaments- og rådsdirektiv 2002/65/EF av 23. september 2002 om fjernsal av finansielle tenester til forbrukarar, og om endring av rådsdirektiv 90/619/EØF og av direktiv 97/7/EF og 98/27/EF (EFT L 271 av 9.10.2002, s. 16). 8. Europaparlaments- og rådsforordning (EF) nr. 261/2004 av 11. februar 2004 om fastsettelse av felles regler for erstatning og assistanse til passasjerer ved nektet ombordstigning og ved innstilte eller vesentlig forsinkede flyginger samt om oppheving av forordning (EØF) nr. 295/91 (EUT L 46 av 17.2.2004, s. 1). 9. Europaparlaments- og rådsdirektiv 2005/29/EF av 11. mai 2005 om foretaks urimelige handelspraksis overfor forbrukere på det indre marked og om endring av rådsdirektiv 84/450/EØF, europaparlaments- og rådsdirektiv 97/7/EF , 98/27/EF og 2002/65/EF og europaparlaments- og rådsforordning (EF) nr. 2006/2004 (direktivet om urimelig handelspraksis) (EUT L 149 av 11.6.2005, s. 22). 10. Europaparlaments- og rådsforordning (EF) nr. 1107/2006 av 5. juli 2006 om rettigheter for funksjonshemmede passasjerer og passasjerer med redusert mobilitet på flyreiser (EUT L 204 av 26.7.2006, s. 1). 11. Europaparlaments- og rådsdirektiv 2006/114/EF av 12. desember 2006 om villedende og sammenlignende reklame (EUT L 376 av 27.12.2006, s. 21): artikkel 1, artikkel 2 bokstav c) og artikkel 4-8. 12. Europaparlaments- og rådsdirektiv 2006/123/EF av 12. desember 2006 om tjenester i det indre marked (EUT L 376 av 27.12.2006, s. 36): artikkel 20. 13. Europaparlaments- og rådsforordning (EF) nr. 1371/2007 av 23. oktober 2007 om jernbanepassasjerers rettigheter og forpliktelser (EUT L 315 av 3.12.2007, s.14). 14. Europaparlaments- og rådsdirektiv 2008/48/EF av 23. april 2008 om forbrukerkredittavtaler og om oppheving av rådsdirektiv 87/102/EØF (EUT L 133 av 22.5.2008, s. 66). 15. Europaparlaments- og rådsforordning (EF) nr. 1008/2008 av 24. september 2008 om felles regler for drift av lufttrafikk i Fellesskapet (EUT L 293 av 31.10.2008, s. 3): artikkel 22, 23 og 24. 16. Europaparlaments- og rådsdirektiv 2008/122/EF av 14. januar 2009 om forbrukervern med hensyn til visse aspekter ved avtaler om deltidsbruksrett, langtidsferieprodukter, videresalg og bytte (EUT L 33 av 3.2.2009, s. 10). 17. Europaparlaments- og rådsdirektiv 2010/13/EU av 10. mars 2010 om samordning av visse bestemmelser om tilbud av audiovisuelle medietjenester, fastsatt ved lov eller forskrift i medlemsstatene (direktivet om audiovisuelle medietjenester) (EUT L 95 av 15.4.2010, s. 1): artikkel 9, 10 og 11 og artikkel 19-26. 18. Europaparlaments- og rådsforordning (EU) nr. 1177/2010 av 24. november 2010 om rettar ved passasjerfart med båt på sjøen og på innanlandske vassvegar og om endring av forordning (EF) nr. 2006/2004 (EUT L 334 av 17.12.2010, s. 1). 19. Europaparlaments- og rådsforordning (EU) nr. 181/2011 av 16. februar 2011 om busspassasjerers rettigheter og om endring av forordning (EF) nr. 2006/2004 (EUT L 55 av 28.2.2011, s. 1). 20. Europaparlaments- og rådsdirektiv 2011/83/EU av 25. oktober 2011 om forbrukerrettigheter, om endring av rådsdirektiv 93/13/EØF og europaparlaments- og rådsdirektiv 1999/44/EF og om oppheving av rådsdirektiv 85/577/EØF og europaparlaments- og rådsdirektiv 97/7/EF (EUT L 304 av 22.11.2011, s. 64). 21. Europaparlaments- og rådsdirektiv 2013/11/EU av 21. mai 2013 om alternativ tvisteløsning i forbrukersaker og om endring av forordning (EF) nr. 2006/2004 og direktiv 2009/22/EF (ATF-direktivet) (EUT L 165 av 18.6.2013, s. 63): artikkel 13. 22. Europaparlaments- og rådsforordning (EU) nr. 524/2013 av 21. mai 2013 om nettbasert tvisteløsning i forbrukersaker og om endring av forordning (EF) nr. 2006/2004 og direktiv 2009/22/EF (NTF-forordningen) (EUT L 165 av 18.6.2013, s. 1): artikkel 14. 23. Europaparlaments- og rådsdirektiv 2014/17/EU av 4. februar 2014 om kredittavtaler for forbrukere i forbindelse med fast eiendom til boligformål og om endring av direktiv 2008/48/EF og 2013/36/EU og forordning (EU) nr. 1093/2010 (EUT L 60 av 28.2.2014, s. 34): artikkel 10, 11, 13, 14, 15, 16, 17, 18, 21, 22, 23, kapittel 10 og vedlegg I og II. 24. Europaparlaments- og rådsdirektiv 2014/92/EU av 23. juli 2014 om sammenlignbarhet av kostnader forbundet med betalingskontoer, bytte av betalingskontoer og adgang til å opprette og bruke betalingskontoer med grunnleggende funksjoner (EUT L 257 av 28.8.2014, s. 214): artikkel 3-18 og artikkel 20 nr. 2. 25. Europaparlaments- og rådsdirektiv (EU) 2015/2302 av 25. november 2015 om pakkereiser og sammensatte reisearrangementer, om endring av forordning (EF) nr. 2006/2004 og europaparlaments- og rådsdirektiv 2011/83/EU samt om oppheving av rådsdirektiv 90/314/EØF (EUT L 326 av 11.12.2015, s. 1). 26. Europaparlaments- og rådsforordning (EU) 2017/1128 av 14. juni 2017 om portabilitet over landegrensene av nettinnholdstjenester i det indre marked (EUT L 168 av 30.6.2017, s. 1). Del dokument Kopier URL Del på Twitter Del på Facebook Del på LinkedIn Del på e-post",
    "url": "https://lovdata.no/dokument/NL/lov/2009-01-09-2",
    "etag": null,
    "sist_sjekket": "2025-12-25 15:57:16 UTC"
  },
  "TEK17 (Kap 9 Ytre miljø)": {
    "hash": "dd74b4ee9ce0cd868118f3df2f79717b00723d5305cb209ee8e1529eba40c31e",
    "text": "Byggteknisk forskrift (TEK17) med veiledning Innholdsfortegnelse Innhold Byggteknisk forskrift (TEK17) med veiledning INNHOLD TEK17 Søk Om veiledningen til TEK17 Kapittel 1 Felles bestemmelser § 1-1. Formål § 1-2. Forskriftens anvendelse på særskilte tiltak § 1-3. Definisjoner Kapittel 2 Dokumentasjon for oppfyllelse av krav Innledning til kapittel 2 Dokumentasjon for oppfyllelse av krav § 2-1. Dokumentasjon for oppfyllelse av krav. Generelt § 2-2. Dokumentasjon for oppfyllelse av funksjonskrav. Underlag for detaljprosjektering § 2-3. Dokumentasjon for oppfyllelse av ytelser. Produksjonsunderlag § 2-4. Dokumentasjon av utførelsen Kapittel 3 Dokumentasjon av byggevarer § 3-1. Dokumentasjon av byggevarer til byggverk Kapittel 4 Dokumentasjon for forvaltning, drift og vedlikehold (FDV) Innledning til kapittel 4 Dokumentasjon for forvaltning, drift og vedlikehold (FDV) § 4-1. Dokumentasjon for driftsfasen § 4-2. Oppbevaring av dokumentasjon for driftsfasen Kapittel 5 Grad av utnytting Innledning til kapittel 5 Grad av utnytting § 5-1. Fastsetting av grad av utnytting § 5-2. Bebygd areal (BYA) § 5-3. Prosent bebygd areal (%-BYA) § 5-4. Bruksareal (BRA) § 5-5. Prosent bruksareal (%-BRA) § 5-6. Minste uteoppholdsareal (MUA) § 5-7. Parkeringsareal § 5-8. Tomt § 5-9. Bygningers høyde Kapittel 6 Beregnings- og måleregler Innledning til kapittel 6 Beregnings- og måleregler § 6-1. Etasjeantall § 6-2. Høyde § 6-3. Avstand § 6-4. Areal § 6-5. Frittliggende bygning Kapittel 7 Sikkerhet mot naturpåkjenninger Innledning til kapittel 7 Sikkerhet mot naturpåkjenninger § 7-1. Generelle krav om sikkerhet mot naturpåkjenninger § 7-2. Sikkerhet mot flom og stormflo § 7-3. Sikkerhet mot skred § 7-4. Unntaksbestemmelse for utbygging i områder med fare for fjellskred og flodbølge som følge av fjellskred Kapittel 8 Opparbeidet uteareal Innledning kapittel 8 Opparbeidet uteareal § 8-1. Opparbeidet uteareal § 8-2. Opparbeidet uteareal med krav om universell utforming § 8-3. Uteoppholdsareal § 8-4. Generelle krav til gangatkomst og ganglinjer § 8-5. Gangatkomst til bygning med boenhet § 8-6. Gangatkomst til byggverk med krav om universell utforming § 8-7. Gangatkomst til uteoppholdsareal med krav om universell utforming § 8-8. Parkeringsplass, annet oppstillingsareal og kjøreatkomst § 8-9. Trapp i uteareal § 8-10. Opphevet Kapittel 9 Ytre miljø Innledning til kapittel 9 Ytre miljø § 9-1. Generelle krav til ytre miljø § 9-2. Helse- og miljøfarlige stoffer § 9-3. Forurensning i grunnen § 9-4. Utvalgte naturtyper § 9-5. Byggavfall og ombruk § 9-6. Avfallsplan § 9-7. Kartlegging av farlig avfall, bygningsfraksjoner som må fjernes og materialer som er egnet for ombruk. Krav til rapportering § 9-8. Avfallssortering § 9-9. Sluttrapport for faktisk disponering av avfall § 9-10. Utslippskrav til vedovner Kapittel 10 Konstruksjonssikkerhet Innledning til kapittel 10 Konstruksjonssikkerhet § 10-1. Personlig og materiell sikkerhet § 10-2. Konstruksjonssikkerhet § 10-3. Nedfall fra og sammenstøt med byggverk Kapittel 11 Sikkerhet ved brann Innledning til kapittel 11 Sikkerhet ved brann § 11-1. Sikkerhet ved brann § 11-2. Risikoklasser § 11-3. Brannklasser § 11-4. Bæreevne og stabilitet § 11-5. Sikkerhet ved eksplosjon § 11-6. Tiltak mot brannspredning mellom byggverk § 11-7. Brannseksjoner § 11-8. Brannceller § 11-9. Materialer og produkters egenskaper ved brann § 11-10. Tekniske installasjoner § 11-11. Generelle krav om rømning og redning § 11-12. Tiltak for å påvirke rømnings- og redningstider § 11-13. Utgang fra branncelle § 11-14. Rømningsvei § 11-15. Tilrettelegging for redning av husdyr § 11-16. Tilrettelegging for manuell slokking § 11-17. Tilrettelegging for rednings- og slokkemannskap Kapittel 12 Planløsning og bygningsdeler i byggverk Innledning til kapittel 12 Planløsning og bygningsdeler i byggverk § 12-1. Krav til planløsning og universell utforming av byggverk § 12-2. Krav om tilgjengelig boenhet § 12-3. Krav om heis i byggverk § 12-4. Inngangsparti § 12-5. Sikkerhet i bruk § 12-6. Kommunikasjonsvei § 12-7. Krav til utforming av rom og annet oppholdsareal § 12-8. Entré og garderobe § 12-9. Bad og toalett § 12-10. Bod og oppbevaringsplass § 12-11. Balkong, terrasse og lignende § 12-12. Avfallssystem og kildesortering § 12-13. Dør, port og lignende § 12-14. Trapp § 12-15. Utforming av rekkverk § 12-16. Rampe § 12-17. Vindu og andre glassfelt § 12-18. Skilt, styrings- og betjeningspanel, håndtak, armaturer og lignende Kapittel 13 Inneklima og helse Innledning til kapittel 13 Inneklima og helse § 13-1. Generelle krav til ventilasjon § 13-2. Ventilasjon i boligbygning § 13-3. Ventilasjon i byggverk for publikum og arbeidsbygning § 13-4. Termisk inneklima § 13-5. Radon § 13-6. Lyd og vibrasjoner § 13-7. Lys § 13-8. Utsyn § 13-9. Generelle krav om fukt § 13-10. Fukt fra grunnen § 13-11. Overvann § 13-12. Nedbør § 13-13. Fukt fra inneluft § 13-14. Byggfukt § 13-15. Våtrom og rom med vanninstallasjoner § 13-16. Rengjøring før bygningen tas i bruk Kapittel 14 Energi Innledning til kapittel 14 Energi § 14-1. Generelle krav § 14-2. Krav til energieffektivitet § 14-3. Minimumsnivå for energieffektivitet § 14-4. Krav til løsninger for energiforsyning § 14-5. Unntak og krav til særskilte tiltak Kapittel 15 Installasjoner og anlegg Innledning til kapittel 15 Installasjoner og anlegg § 15-1. Generelle krav til varme- og kjøleinstallasjoner § 15-2. Sentralvarmeinstallasjon § 15-3. Røykkanal og skorstein § 15-4. Varmepumpe- og kuldeinstallasjon § 15-5. Innvendig vanninstallasjon § 15-6. Innvendig avløpsinstallasjon § 15-7. Utvendig vannforsyningsanlegg med ledningsnett § 15-8. Utvendig avløpsanlegg med ledningsnett. Overvann og drensvann § 15-9. Heiser § 15-10. Rom og sjakt for heis § 15-11. Fritt sikkerhetsrom for heis § 15-12. Løfteplattformer § 15-13. Rulletrapp og rullende fortau § 15-14. Trappeheiser § 15-15. Sammenhengen mellom løfteinnretninger og harmoniserte standarder Kapittel 16 Sikkerhetskontroll av heis Innledning til kapittel 16 Sikkerhetskontroll av heis § 16-1. Løfteinnretninger. Administrative bestemmelser § 16-2. Krav til sikkerhetskontrollør for utføring av periodisk sikkerhetskontroll § 16-3. Vilkår for å få godkjenning som sikkerhetskontrollør for heis for personer med yrkeskvalifikasjoner fra annen EØS-stat § 16-4. Midlertidig utøvelse av sikkerhetskontroll § 16-5. Språkkrav § 16-6. Installasjonsregister § 16-7. Administrativt samarbeid § 16-8. Prisregulering Kapittel 17 Klima og livsløp § 17-1. Klimagassregnskap fra materialer Kapittel 18 Ikrafttredelse og overgangsbestemmelser § 18-1. Ikrafttredelse § 18-2. Overgangsbestemmelser Forrige Neste Vis all veiledningstekst Lukk all veiledningstekst Kapittel 9 Ytre miljø § 9-1. Generelle krav til ytre miljø Byggverk skal prosjekteres, oppføres, driftes og rives på en måte som medfører minst mulig belastning på naturressurser og det ytre miljøet. Byggavfallet skal håndteres tilsvarende. Veiledning til bestemmelsen For å begrense belastningen på ytre miljø, er det viktig å vurdere miljøpåvirkningen ved oppføring og drift av bygget allerede tidlig i prosessen. På bakgrunn av denne vurderingen utarbeides miljømål. Miljømål og miljøtiltak må følges opp jevnlig i prosjektet, på lik linje med funksjonelle, tekniske og økonomiske hensyn. For å dokumentere at kravet er oppfylt, kan det utarbeides et miljøprogram som beskriver overordnede miljømål, og en miljøoppfølgingsplan som beskriver detaljerte tiltak. Dette bør gjøres i starten av prosessen. Omfanget av slike dokumenter må tilpasses prosjektets størrelse og kompleksitet. Nedenfor følger en oversikt over tema som er relevante for ytre miljø i byggeprosesser (inndelingen er i henhold til NS 3466:2009 ). Noen av temaene omfattes også av andre kapitler i denne forskriften. Henvisning til paragrafer og kapitler står i parentes. Natur- og nærmiljø: plante- og dyreliv, landskap ( § 9-4 ) og befolkning i området. Forurensning: utslipp til luft ( § 9-10 og kapittel 14 ) utslipp til grunn og vann ( § 9-3 ) støy, støv og vibrasjoner ( kapittel 13 ). Ressursbruk: energieffektivisering ( kapittel 14 ) material- og produktvalg ( § 9-2 ) avfallsminimering- og håndtering (§ 9-5 til og med § 9-9). Tabell 1 gir eksempler på miljøbelastninger innen miljøtemaene. § 9-1 Tabell 1: Eksempler på miljøbelastninger innen miljøtemaene. Miljøtema Eksempler på miljøbelastning Plante- og dyreliv, landskap Bygging i et område med verdifull eller truet natur som må ivaretas ved særskilte tiltak. Utslipp til luft Utslipp av CO 2 fra fossilt brensel til oppvarming Partikkelutslipp fra vedovn Utslipp til grunn og vann Spredning av forurensede masser ved bygging på gammel industritomt Støy Uakseptable lydforhold på uteoppholdsareal Energieffektivisering Ressursbruk knyttet til energibruk i alle byggets livsløpstrinn Material- og produktvalg Spredning av helse- og miljøsfarlige stoffer Utarming av knappe råvareressurser Avfallsminimering- og håndtering Dårlig utnyttelse av råvareressurser Manglende sortering av byggavfall, som medfører spredning av helse- og miljøfarlige stoffer Materialer og produkter med lave miljøbelastninger knyttet til alle trinn i livsløpet bør velges. Det bør for eksempel velges produkter med energieffektiv og utslippsfattig fremstillingsprosess. Produkter laget av materialer som er eller kan gjenvinnes, bør foretrekkes. Det stilles krav til håndtering av avfall som oppstår ved byggearbeider, som for eksempel nybygg, rehabilitering og riving.",
    "url": "https://www.dibk.no/regelverk/byggteknisk-forskrift-tek17/9/9-1",
    "etag": "\"7a0893231ccbf8330678c3b523ff658a-gzip\"",
    "sist_sjekket": "2025-12-25 16:16:52 UTC"
  },
  "Veileder: Bærekraftpåstander": {
    "hash": "cd7cb48c8b6671e2bca0fde421ab22acd800e30915aa657ae7ea063bbcb21328",
    "text": "Forbrukertilsynets veiledning om bruk av bærekraftpåstander i markedsføring Publisert: 1. september 2020 Oppdatert: 12. des 2023 1. Innledning 1.1 Kort om Forbrukertilsynet Forbrukertilsynet er en offentlig tilsynsmyndighet som jobber for å gjøre markedene enklere og tryggere for forbrukerne. Forbrukertilsynet verner forbrukernes interesser ved å forebygge og stanse ulovlig markedsføring, urimelige vilkår i kontrakter og annen praksis som er i strid med markedsføringsloven[1] (mfl.). I tillegg til markedsføringsloven fører Forbrukertilsynet tilsyn med at næringsdrivende overholder forbrukervernregler i angrerettloven, finansavtaleloven og en rekke andre lover. 1.2 Om veiledningen Denne veiledningen er utarbeidet for næringsdrivende som bruker miljømessige eller etiske egenskaper ved produkter i markedsføring overfor forbruker, uansett bransje. Den gjelder på samme måte for påstander om miljømessige eller etiske forhold som gjelder hele virksomheten, og ikke kun enkeltprodukter. For at forbrukerne skal kunne ta bevisste og informerte valg, er det viktig at næringsdrivende gir riktig og veiledende informasjon om produktet og dets etiske og/eller miljømessige fortrinn. Formålet med veiledningen er å hindre at forbrukere blir villedet, og å påvirke næringsdrivende til å innrette seg etter markedsføringsloven ved etikk- og miljømarkedsføring. Den skal også sikre konsekvent og lik saksbehandling hos Forbrukertilsynet. Veiledningen gir uttrykk for hvordan Forbrukertilsynet vil håndheve markedsføringsloven når det gjelder bærekraftmarkedsføring rettet mot forbrukere. Eventuelle særlige krav til markedsføringen eller til produkters egenskaper, merking eller liknende fastsatt i spesiallovgivning, blir ikke omtalt i veiledningen. Veiledningen er ikke en forskrift og gir ingen uttømmende fremstilling. Eksemplene underveis er kun ment som illustrasjoner av standpunktene, og må ikke oppfattes som klare og endelige svar på hva som er tillatt og ikke. Næringsdrivende som er i tvil om deres markedsføring er i overensstemmelse med markedsføringsloven, kan kontakte Forbrukertilsynet for veiledning. Forbrukertilsynet har ikke anledning til å forhåndsgodkjenne markedsføring, men kan gi veiledning om hvilke krav som gjelder.[2] 1.3 Definisjoner og begrepsbruk Med produkt menes i denne veiledningen alle varer og tjenester, herunder fast eiendom, rettigheter og forpliktelser.[3] Med bærekrafts-, miljø- og etikkpåstander menes bruk av utsagn, opplysninger, symboler, bilder, merkeordninger eller lignende i markedsføringen, som gir inntrykk av at et produkt har etiske eller miljømessige egenskaper, eller at en virksomhet tar særlige etiske eller miljømessige hensyn. Begrepene miljø, etikk og bærekraft brukes om hverandre i denne veiledningen, men sikter til samme typer markedsføringspåstander. Der hvor « skal» og « må» brukes i veiledningen, kan det etter Forbrukertilsynets syn utledes entydige krav til markedsføringen. De næringsdrivende må regne med at samme krav vil bli stilt til deres markedsføring med mindre det kan påvises i det enkelte tilfellet at spesielle forhold tilsier en annen løsning for den enkelte bedriften eller bransjen. Der « bør» er brukt, gir dette uttrykk for en anbefaling. Forbrukertilsynet har ikke tatt stilling til om det i alle tilfeller vil være i strid med loven ikke å følge en slik anbefaling, men disse tilfellene vil lett kunne bli bedømt som villedende. 2. Rettslig grunnlag i markedsføringsloven 2.1 Markedsføringsloven – generelt Denne veiledningen vil i hovedsak ta for seg forbudet mot urimelig og villedende handelspraksis, slik dette er regulert i mfl. §§ 6, 7 og 8. I tillegg nevnes kravene til god markedsføringsskikk og dokumentasjon for påstander som brukes i markedsføring i henholdsvis mfl. § 2 og § 3 annet ledd. Markedsføringsloven implementerer flere EU-direktiver, blant dem direktivet om urimelig handelspraksis (direktiv 2005/29/EF). Direktivet inneholder totalharmoniserte regler for markedsføring, blant annet forbudet mot urimelig handelspraksis som er tatt inn i mfl. § 6. Det må derfor tas hensyn til EU-domstolens tolkning av direktivet. Det er også av en viss interesse å se hen til praksis fra andre EU/EØS-land. Forbrukertilsynet vurderer markedsføring etter hvordan en alminnelig opplyst, rimelig oppmerksom og velunderrettet gjennomsnittsforbruker vil oppfatte den.[4] 2.2 Forbudet mot urimelig handelspraksis – mfl. § 6 Markedsføringsloven § 6 første ledd forbyr «urimelig handelspraksis». Dette er konkretisert i bestemmelsens andre ledd der det fremgår at en handelspraksis er «urimelig» dersom den strider mot «god forretningsskikk» overfor forbrukere, og er egnet til å vesentlig endre en forbrukers økonomiske atferd, slik at forbrukerne treffer beslutninger de ellers ikke ville ha truffet. Begge disse to vilkårene må være oppfylt for at en handelspraksis skal være urimelig. Forskrift om urimelig handelspraksis, gitt med hjemmel i § 6 femte ledd, inneholder typetilfeller som alltid er å anse som urimelige og dermed forbudt. Denne såkalte ”svartelista” følger av vedlegg 1 til direktivet om urimelig handelspraksis. Følgende punkter i forskriftens § 1 vil kunne være av særlig interesse når det gjelder bærekraftsmarkedsføring: At en næringsdrivende hevder å ha undertegnet atferdsregler når dette ikke er tilfellet. Å framvise et sertifikat, kvalitetsmerke eller tilsvarende uten å ha oppnådd nødvendig tillatelse. Å hevde at atferdsregler er godkjent av et offentlig organ eller annet organ uten at dette er tilfellet. Å hevde at en næringsdrivende (herunder vedkommendes handelspraksis) eller et produkt er godkjent, autorisert eller tillatt av et offentlig eller privat organ når dette ikke er tilfellet, eller å framsette en slik påstand uten å oppfylle vilkårene for godkjenning, anerkjennelse eller tillatelse. 2.3 Forbudet mot villedende handelspraksis – mfl. §§ 7 og 8 En handelspraksis er alltid urimelig og forbudt dersom den er villedende etter mfl. §§ 7 og 8, jf. mfl. § 6 fjerde ledd. 2.3.1 Villedende handlinger etter mfl. § 7 Markedsføringsloven § 7 regulerer villedende handlinger. Hvorvidt en handling er villedende beror på om markedsføringen inneholder uriktige opplysninger, eller om den på annen måte er egnet til å villede forbrukerne, jf. § 7 første ledd bokstav a–h. Spesielt viktig i denne sammenhengen er mfl. § 7 første ledd bokstavene a og b, hvor det fremgår at markedsføringen er villedende dersom den er egnet til å villede forbrukerne med hensyn til ytelsens eksistens eller art, eller ytelsens hovedegenskaper. Når man skal vurdere om markedsføring er villedende etter mfl. § 7 skal man ta utgangspunkt i helhetsinntrykket mottakeren sitter igjen med. Påstander som er faktuelt korrekte kan dermed tenkes å være villedende ut fra sammenhengen de er presentert i. Dette vilkåret stiller dermed krav til både innholdet i, og utformingen av markedsføring. 2.3.2 Villedende utelatelser etter mfl. § 8 Markedsføringsloven § 8 regulerer villedende utelatelser. Villedende utelatelser foreligger dersom den næringsdrivendes markedsføring utelater eller skjuler vesentlige opplysninger som forbrukerne trenger for å kunne ta en informert økonomisk beslutning, eller presenterer opplysningene på en uklar, uforståelig, tvetydig eller uhensiktsmessig måte, jf. § 8 første ledd første punktum. I vurderingen av om opplysninger er utelatt skal det blant annet tas i betraktning plass- eller tidsbegrensninger ved mediet som er benyttet, og eventuelle tiltak fra den næringsdrivende for å gjøre opplysningene tilgjengelige for forbrukerne på annen måte, jf. § 8 første ledd annet punktum. Uansett skal den næringsdrivende sørge for at forbrukerne får et riktig inntrykk av tilbudet eller ytelsen, slik at det ikke gis mangelfull informasjon, og § 8 første ledd annet punktum fritar ikke den nærings- drivende fra plikten til å opplyse om vesentlige begrensninger i tilbudet.[5] Manglende informasjon om hva som ligger i bærekraftpåstander som benyttes i markedsføringen, vil etter Forbrukertilsynets syn kunne være en villedende utelatelse i strid med mfl. § 8. 2.3.3 Påvirkningsvilkåret Et fellesvilkår i §§ 7 og 8 er at markedsføringen må være egnet til å påvirke forbrukerne til å treffe en økonomisk beslutning som ellers ikke ville ha blitt truffet. 2.4 Dokumentasjonsplikten – mfl. § 3 annet ledd Av markedsføringsloven § 3 annet ledd følger det at påstander som benyttes i markedsføringen må kunne dokumenteres. Dokumentasjon som godtgjør at påstandene er riktige skal foreligge på annonsørens hånd når markedsføringen skjer. Se punkt 3.2 i veiledningen for mer informasjon om innholdet i dokumentasjonsplikten ved bruk av bærekraftsmarkedsføring. 2.5 Krav til god markedsføringsskikk – mfl. § 2 Markedsføring må heller ikke stride mot god markedsføringsskikk, jf. mfl. § 2 første ledd. Ved vurderingen legges det vekt på om markedsføringen krenker allmenne etikk- eller moraloppfatninger, eller om det tas i bruk støtende virkemidler. Det følger av forarbeidene at miljøargumentasjon vil kunne rammes av § 2 første ledd og begrepet ”god markedsføringsskikk”.[6] 2.6 Øvrige reguleringer og veiledninger om tema Det er utarbeidet flere internasjonale veiledninger og selvreguleringer for bruk av miljøpåstander i markedsføring. Det Internasjonale Handels- kammer (ICC) har blant annet gitt ut en «ICC Advertising and Marketing Communications Code” (sist revidert i 2018).[7] Denne inkluderer deres ”International Code of Environmental Advertising”. Kodeksen inkorporerer også ISOs internasjonale standard for selvdeklarerte miljøpåstander (ISO 14021:1999). EU-kommisjonen omtaler også bruk av miljøpåstander i sin veiledning til direktivet om urimelig handelspraksis.[8] 3. Generell del 3.1 Innledning Under dette punktet vil vi redegjøre for de retningslinjer som kan utledes av de ovenfor nevnte lovbestemmelsene på området for bærekraftmarkedsføring. Dette punktet gjelder generelt for alle typer bærekraftpåstander i markedsføring. I tillegg til kravene som fremgår av dette punktet, omtales også særlige krav til bruk av profilering og visjoner i punkt 4 og til bruk av merkeordninger i punkt 5. 3.2 Helhetsinntrykket er avgjørende Når man skal vurdere om markedsføring er villedende, skal man ta utgangspunkt i hvilket helhetsinntrykk den er egnet til å gi forbrukerne. Markedsføringen skal både i innhold og utforming gi et korrekt og balansert helhetsinntrykk av produktet eller virksomheten som markedsføres. Påstander som isolert sett er korrekte kan tenkes å være villedende ut fra sammenhengen de er presentert i. Både utsagn og visuelle virkemidler som bilder, lyder, symboler, fargevalg og lignende vil etter en helhetsvurdering kunne gi et inntrykk av at produktet eller virksomheten har bærekraftsmessige fortrinn. Helhetsinntrykket vil også kunne påvirkes av måten bærekraftsmarkedsføringen kommuniseres på, herunder hvilke medier som brukes og i hvilken sammenheng påstandene fremsettes. 3.3 Påstander må kunne dokumenteres Alle påstander om faktiske forhold ved et produkt må kunne dokumenteres.[9] Denne dokumentasjonsplikten må ses i sammenheng med lovens forbud mot urimelig og villedende markedsføring. Påstander om miljømessige eller etiske forhold brukt i markedsføring som ikke tilstrekkelig kan dokumenteres vil anses som villedende og urimelige, og dermed være forbudt. Dokumentasjon som godtgjør at påstandene er riktige skal foreligge på annonsørens hånd når markedsføringen skjer . Undersøkelsen eller annen dokumentasjon som bekrefter at påstanden er riktig må i utgangspunktet være foretatt på forhånd og kunne fremlegges når det kreves. Det stilles krav til måten dokumentasjonen er fremkommet på . For at dokumentasjonen skal ha tilstrekkelig beviskraft, kreves det vanligvis at påstandene kan underbygges av uttalelser eller undersøkelser utført av uavhengige instanser med anerkjent faglig kompetanse. Dette medfører at undersøkelser som er utført av produsenten eller den virksomheten som markedsfører produktet, må være vurdert av en uavhengig instans, eller det må på annen måte kunne bekreftes at undersøkelsen har vært korrekt utført og at vurderingen av resultatet kan forsvares på et rent faglig grunnlag. Videre stilles det krav til dokumentasjonens innhold. Dokumentasjonen må være dekkende for den konkrete påstanden som fremsettes i markedsføringen. Kravene til dokumentasjonens innhold og omfang må blant annet ses i lys av den konkrete påstanden som fremsettes og hva slags produkt markedsføringen gjelder . Dokumentasjonsplikten er eksempelvis mer omfattende for frittstående, generelle bærekraftspåstander (eksempelvis «miljøvennlig», «grønn», «klimapositiv») enn for påstander som består av nøktern og presis produktinformasjon. For å dekke omfanget av slike frittstående, generelle bærekraftspåstander må den næringsdrivende som hovedregel kunne dokumentere at produktet under hele livssyklusen (”fra vugge til grav”) belaster vesentlig mindre enn andre produkter i samme produktkategori.[10] Det er også viktig at dokumentasjonen er oppdatert og korrekt for hele perioden den aktuelle påstanden skal brukes i markedsføringen av et produkt.[11] Dersom det foretas nye undersøkelser eller fremkommer dokumentasjon som trekker den tidligere konklusjonene i tvil, må man se påstandene som fremsettes i lys av den nye dokumentasjonen som foreligger. Dersom dette medfører at man ikke lenger sitter på oppdatert og korrekt dokumentasjon for påstandene som fremsettes i markedsføringen, så må man justere markedsføringsbudskapet deretter. 3.4 Korrekt, tydelig og balansert budskap 3.4.1 Påstander må være sanne Bærekraftspåstander i markedsføring vil være villedende dersom de inneholder uriktige og usannferdige opplysninger . Det vil eksempelvis være villedende å bruke et produktnavn som gir inntrykk av at produktet har spesielle miljømessige egenskaper dersom dette ikke er sant. Eksempel: Det vil være villedende å kalle en strømavtale «CO2-fri» dersom strømavtalen ikke har noen miljømessige fortrinn fremfor andre strømavtaler. 3.4.2 Ikke bruk generelle og vage påstander om bærekraft uten samtidig forklaring For å sikre at forbrukerne kan ta informerte kjøpsvalg, er det viktig at man i markedsføringen gir et presist og balansert inntrykk av produktenes miljømessige og etiske egenskaper. Generelle påstander som at et produkt er «miljøvennlig», «bærekraftig», «etisk» eller lignende kan være egnet til å gi forbrukerne positive assosiasjoner til produktet, og gi inntrykk av at produktet ikke har noen – eller bare en positiv – påvirkning på miljøet.[12] Slike påstander er også i liten grad egnet til å gi veiledning til forbrukere om hva det bærekraftsmessige fortrinnet til produktet faktisk er. Slike generelle påstander vil på denne måten kunne overselge de etiske eller miljømessige egenskapene ved produktet og forbrukeren kan sitte igjen med et feilaktig inntrykk av at produktet er bedre enn konkurrentene på flere områder enn hva som faktisk er tilfelle. Som nevnt i punkt 3.2 vil det også stilles strenge krav til dokumentasjon for å dekke omfanget av en slik påstand. På denne bakgrunn vil det som hovedregel være villedende og i strid med markedsføringsloven å anvende frittstående og generelle bærekraftpåstander (eksempelvis «miljøvennlig», «grønn», «klimapositiv»), uten å samtidig gi en forklaring på hvilke konkrete egenskaper ved produktene påstandene relaterer seg til. Eksempler på frittstående miljø- og etikkpåstander som i praksis ofte vil være villedende: «Miljøvennlig genser», «Bærekraftig flyreise» «Rettferdig kaffe», «Ta et etisk riktig valg – kjøp produkt X» 3.4.3 Krav til forklaring om produktets etiske eller miljømessige fortrinn Dersom en generell miljø- eller etikkpåstand er supplert med en forklaring som konkretiserer hvilke egenskaper ved produktet påstanden relaterer seg til, vil det normalt ikke være nødvendig å dokumentere påstanden med en livssyklusvurdering som gjelder hele produktet. Dokumentasjonskravet vil da relatere seg til de sidene ved produktet som forklaringen peker på. Det stilles krav til at forklaringen presenteres på en slik måte at forbrukerne leser den i sammenheng med den generelle påstanden. Dette gjelder også der man bruker noe mer balanserte påstander som «mer bærekraftig» eller «mindre miljøbelastende». Forklaringen må videre gi forbrukerne et presist bilde av produktets egenskaper. Forklaringen må ikke være tvetydig eller uklar, da øker sannsynligheten for at markedsføringen som helhet kan villede forbrukerne. Det må eksempelvis klart fremgå om den etiske eller miljømessige fordelen relaterer seg til hele eller deler av produktet, for eksempel om det gjelder produktets innhold eller emballasje. Videre skal det fremgå tydelig om de aktuelle markedsføringspåstandene gjelder den næringsdrivendes virksomhet som sådan, eller ett eller flere produkter som den næringsdrivende tilbyr. Det kan være hensiktsmessig å presentere informasjon «lag på lag», slik at forbrukeren ikke får all informasjon med en gang, men at det vises til hvor man kan finne mer informasjon. Det er imidlertid en forutsetning at forklaringen som gis i markedsføringens første «lag» er tilstrekkelig presis, slik at forbrukerne ikke villedes på dette stadiet. Dersom man benytter seg av en slik lagvis presentasjon av forklaringen vil det for eksempel ofte være villedende å bruke frittstående generelle miljø- eller etikkpåstander som «klimavennlig», «rettferdig» eller «bærekraftig» med forklaringen «ett klikk unna» (i hyperlenke). Eksempel: Hvis et klesplagg er laget av 80 % resirkulerte materialer, og dette er den miljømessige fordelen ved plagget som man ønsker å fremheve, vil det være mest presist å gi denne informasjonen umiddelbart. Man kan deretter lenke til en side hvor man kan lese mer om hva det resirkulerte materialet er, og hvorfor og på hvilken måte det utgjør en miljøfordel ved produktet. 3.4.4 Krav til relevans Det er viktig at man ikke overdriver eller overselger de etiske eller miljømessige egenskapene som fremheves i markedsføring. Med dette menes det at man i markedsføringen ikke må peke på uvesentlige sider ved produktets miljøpåvirkning, eller etiske forhold som relaterer seg til en uvesentlig del av produktet eller produktets produksjonskjede.[13] Bærekraftpåstander som relaterer seg til en marginal del av produktet vil lett kunne villede forbrukerne til å tro at de påståtte miljø- eller etikkfordelene er enda større enn hva de i realiteten er. Ved produkter som er særlig miljøbelastende, eller har særlige etiske utfordringer, vil en bærekraftpåstand lettere være knyttet til en uvesentlig side ved produktets totale belastning. For slike produkter må det derfor vises ekstra varsomhet ved bruk av virkemidler som gir forbrukeren inntrykk av at produktet har etiske eller miljømessige fortrinn. Det vil i alle tilfeller være villedende å fremstille rettigheter en forbruker har etter loven som en særlig fordel ved et produkt eller en virksomhet. For eksempel vil det være villedende å framheve en elektronikkforretning som miljøbevisst fordi man tar imot elektrisk avfall, når dette er et krav fastsatt i forskrift. 3.4.5 Se produktet i sammenheng med resten av markedet Når man fremhever etikk- eller miljøegenskaper ved et produkt kan dette lett gi forbrukeren et inntrykk av at produktet er bedre på dette feltet enn konkurrerende produkter. Som næringsdrivende må man defor sikre at markedføringen ikke gir et slikt inntrykk, dersom dette ikke kan dokumeteres.[14] 3.5 Bruk av virkemidler som spiller på følelser, frykt eller samvittighet Markedsføring bør ikke være utformet slik at den utnytter forbrukernes bekymring for miljø, klima eller etiske forhold, eller utnytter deres eventuelle manglende kunnskap om miljøet eller etiske forhold.[15] For reklame som er rettet mot barn, som kan ses eller høres av barn, eller som er av særlig interesse for barn, blir det etter markedsføringsloven stilt strengere regler for markedsføringen. Ved vurderingen av om et markedsføringstiltak strider mot god markedsføringsskikk overfor barn skal det blant annet vektlegges om markedsføringen «bruker skremmende virkemidler eller er egnet til å skape frykt eller angst». [16] 4. Særlig om virksomheters profilering og merkevarebygging 4.1 Forholdet til de øvrige punktene i veiledningen Punkt 4 angir forhold man må være særlig oppmerksom på ved virksomheters profilering og merkevarebygging der miljø- eller etikkengasjement fremheves i markedsføringen. Punktene 1, 2, 3 og 6 i veiledningen gjelder tilsvarende ved vurderingen av virksomheters profilering og merkevarebygging. 4.2 Generelt om profilering og merkevarebygging Markedsføringslovens krav gjelder også for profilering av en næringsdrivendes miljø- eller etikkprofil gjennom bruk av slagord, visjoner, samarbeid med ideelle organisasjoner eller lignende i markedsføring. Som næringsdrivende må man dermed være bevisst på at også slike markedsføringspåstander skal kunne dokumenteres, og ikke må villede forbrukere. Som for andre markedsføringspåstander, vil det være avgjørende hvilket helhetsinntrykk markedsføring som spiller på virksomhetens profil, visjoner o.l. er egnet til å gi den jevne forbruker. Det er imidlertid enkelte momenter man må være særlig oppmerksomme på ved bruk av slike visjoner og målsetninger i markedsføring. Det er særlig viktig å unngå sammenblanding mellom informasjon relatert til konkrete produkter og generell informasjon som gjelder hele virksomheten. Dersom konkrete produkter presenteres sammen med virksomhetens målsetninger eller liknende i markedsføring, kan dette være egnet til å gi forbrukeren et villedende inntrykk av at produktet er bedre i et miljømessig eller etisk perspektiv enn hva som egentlig er tilfelle. Markedsføringstiltaket bør være så konkret som mulig . Næringsdrivende bør peke på konkrete tiltak virksomheten gjør for miljøet eller andre formål, fremfor å påstå generelt at virksomheten er opptatt av miljøet eller tar etiske hensyn. Dette fordi opplysninger om konkrete tiltak og planer er mer informative og opplysende for forbrukeren enn vage og uklare utsagn om engasjement og verdier. Markedsføringstiltaket må ses i sammenheng med omfanget av etiske eller miljømessige tiltak hos virksomheten. Det vil kunne være villedende å fremheve konkrete tiltak eller enkelte sider ved en virksomhet, dersom dette er egnet til å gi virksomheten en bedre miljømessig eller etisk profil enn det objektivt sett er grunn til ut i fra virksomhetens omfang og virkeområde. Eksempel på generelle og uklarepåstander: ”Vi gir deg et grønt forsprang” ”Vi satser mot en mer rettferdig verden” Eksempel på en mer informativ påstand: ”Vi vil redusere vårt samlede klimagassutslipp med 50 %” 4.3 Særlig om målsetninger, visjoner eller lignende Opplysninger i markedsføringen om virksomhetens målsetninger, visjoner eller andre fremtidige forhold, bør brukes med stor forsiktighet. Påstander om fremtidige forhold vil etter sin natur være usikre, noe som kan gjøre det utfordrende å utforme markedsføringspåstander om fremtidsvisjoner som er tilstrekkelig presise og balanserte. Dette gjelder særlig målsetninger som virksomheten er langt fra å kunne oppfylle på tidspunktet for markedsføringstiltaket, eller målsetninger som er vagt utformet i markeds- føringen. For at en næringsdrivende skal kunne bruke påstander om målsetninger i markedsføringen, må bedriften ha klare og konkrete planer for å nå denne målsetningen. Påstanden må dessuten utformes så konkret som mulig. Eksempel på målsetning som er vag og lett vil kunne villede : «Vi skal bli klimapositive innen 2030!» Eksempel på en mer informativ målsetning: «Vi skal redusere våre karbonutslipp med 5 % hvert år de neste 10 årene». 4.4 Særlig om gode formål og samarbeid med ideelle organisasjoner Dersom det i markedsføringen gis opplysninger om at virksomheten støtter gode formål eller samarbeider med ideelle organisasjoner, må slike opplysninger suppleres med tydelig informasjon om premissene for samarbeidet. Hvis det eksempelvis markedsføres at virksomheten gir en fast sum til en organisasjon per produkt som blir solgt, må det gis så presise opplysninger som mulig, helst i kroner og øre, om hvor stor del av prisen på produktet som går til det gode formålet. Det bør være en henvisning i markedsføringen til hvor forbrukeren kan finne nærmere opplysninger om samarbeidet, for eksempel en link til en nettside hvor dette forklares mer inngående. Når støtten/samarbeidet opphører, skal alle opplysninger om støtten/samarbeidet fjernes fra markedsføringen, herunder emballasje. 5. Bruk av merkeordninger og symboler 5.1 Generelt I dette punktet omtales bruk av merker eller symboler i markedsføringen som skal indikere at et produkt eller en virksomhet har en form for miljømessig eller etisk egenskap, fordel eller sertifisering. Merkeordninger kan være en god måte å gi forbrukere informasjon om bærekraftmessige fordeler ved et produkt eller en virksomhet. Det er imidlertid viktig å unngå å bruke merkeordninger på måter som kan villede forbrukere. For å unngå at en merkeordning er villedende overfor forbrukere er det flere krav som må være oppfylt når man anvender merket i markedsføring: Kriteriene for bruk av merkeordningen eller symbolet må kunne etterprøves og kontrolleres. Den næringsdrivende må kunne dokumentere at kriteriene er oppfylt. Dokumentasjonen må underbygges av undersøkelser utført av uavhengige instanser med anerkjent faglig kompetanse.[17] Det bør gis opplysninger om hvor forbrukere kan finne mer informasjon om merkeordningen, f.eks. på virksomhetens internettside. Bruk av merkeordninger må ikke føre til en villedende «grønnvasking» av en merkevare eller en produktserie. Dersom bare et eller enkelte produkter i en produktserie er miljømerket, må det komme tydelig frem i markedsføringen hvilket produkt det gjelder. Merkeordningen i seg selv bør heller ikke fremheves i markedsføringen, utover en nøktern bruk av merkets logo, dersom produktet ikke er bedre enn en vesentlig andel av sammenlignbare produkter på markedet.[18] Markedsføringsbudskapet må ikke overdrives. Det vil si at markedsføringen ikke må gi inntrykk av at merkeordningen er bedre enn det ordningen gir grunnlag for. Eksempel : Et merke som kun sier noe om produktets emballasje, må ikke brukes på en slik måte at det gir inntrykk av at det relaterer seg til produktet i sin helhet. Eksempel: Det vil kunne være villedende dersom en vaskemiddelprodusent som tilbyr flere ulike vaskemiddel under samme merkevare, markedsfører merkevaren som svanemerket når bare et av produktene faktisk er svanemerket. 5.2 Forskjellige typer merkeordninger Det finnes en rekke forskjellige merkeordninger med varierende oppslutning, anerkjennelse og kvalitet. Merkeordningene kan være private initiativer eller offisielle ordninger som er godkjente eller administrerte av offentlige styresmakter. Offisielle merkeordninger vil ofte i større grad enn private sikre krav til blant annet uavhengighet og verifikasjon, som nevnt i punkt 5.1. For forbrukerne kan det være mer oversiktlig og gi bedre veiledning at produkter fra ulike produsenter slutter opp om samme offisielle merkeordning, fremfor at ulike produsenter utvikler hver sine merkeordninger. Forbrukertilsynet anbefaler derfor at næringsdrivende anvender offisielle merkeordninger der det er mulig. Enkeltstående virksomheters merker vil lettere kunne være egnet til å villede forbrukerne enn offisielle merkeordninger. Denne type merkeordninger vil vanskeligere oppfylle kravene som stilles til uavhengighet og etterprøvbarhet i samme grad som offisielle merkeordninger. Det vil lett kunne villede forbrukere dersom det er forvekslingsfare mellom en privat og en offisiell merkeordning. Det samme gjelder dersom man anvender en privateid merkeordning på et felt hvor det eksisterer en offisiell merkeordning fra før. 6. Tilsyn og sanksjoner Forbrukertilsynet skal søke å påvirke næringsdrivende til å innrette seg etter markedsføringsloven (mfl.) og annet regelverk som Forbrukertilsynet fører tilsyn med. Ved brudd på markedsføringsloven eller annen lovgivning som vi håndhever, kan Forbrukertilsynet fatte vedtak om forbud eller påbud (§ 40), tvangsmulkt (§ 41) og i visse tilfeller overtredelsesgebyr (§ 42), jf. mfl. § 39. Forbrukertilsynets vedtak kan klages inn for Markedsrådet (§ 37). Vedtak kan også rettes mot personer eller selskaper som medvirker til lovbrudd (§ 39 tredje ledd). Medvirkningsansvaret omfatter fysiske personer, for eksempel daglig leder, styreleder eller styremedlemmer i et selskap. Det omfatter også andre selskaper som har medvirket til lovbruddene, for eksempel reklamebyråer som har bistått ved utformingen av den ulovlige markedsføringen og medier eller plattformer som har formidlet denne. For å sikre at vedtak etter § 40 overholdes, skal Forbrukertilsynet fastsette en tvangsmulkt som den som vedtaket retter seg mot skal betale dersom vedkommende overtrer vedtaket (§ 41). Forbrukertilsynet kan unnlate å fastsette en tvangsmulkt dersom særlige grunner tilsier det. Tvangsmulkten kan settes som et engangsbeløp, et beløp pr. overtredelse eller som en løpende mulkt (f. eks. pr. dag eller uke inntil den næringsdrivende slutter å bryte vedtaket) Forbrukertilsynet kan også fatte vedtak om overtredelsesgebyr ved brudd på blant annet forbudet mot urimelig og villedende handelspraksis i mfl. § 7 og § 8 jf. § 6, og ved brudd på forskrift om urimelig handelspraksis, jf. mfl. § 42. Et overtredelsesgebyr kan ilegges hvis overtredelsen er forsettlig eller uaktsom, og den enten anses som vesentlig eller har skjedd gjentatte ganger. Vedtak om overtredelsesgebyr kan treffes på selvstendig grunnlag, men det kan også treffes samtidig med vedtak om tvangsmulkt etter § 41. Enhver plikter å gi Forbrukertilsynet de opplysninger som tilsynet krever, og Forbrukertilsynet kan også foreta granskning og kreve utlevert dokumenter mv. (§ 34). For å sikre at pålegg om å gi opplysninger etterkommes, kan Forbrukertilsynet fastsette en tvangsmulkt (løpende eller engangsbeløp) som den som pålegget retter seg mot, skal betale dersom pålegget ikke etterkommes (§ 41 tredje ledd). Fotnoter [1] Lov 9. januar 2009 nr. 2 om kontroll med markedsføring og avtalevilkår mv . [2] Se forskrift om Forbrukertilsynets og Markedsrådets saksbehandling mv. § 3 annet og tredje punktum. [3] Jf. Europaparlaments- og Rådsdirektiv 2005/29/EF artikkel 2c [4] Ot.prp. nr. 55 (2007–2008) pkt. 4.4.3.3 «Forbruker – gjennomsnittsforbruker» [5] Se Ot.prp. nr. 55 (2007–2008) s. 55 og 196. [6] Se Ot.prp. nr. 55 (2007-2008) s. 43. [7] Se Consolidated ICC Code of Advertising and Marketing Communication Practice [8] Se Guidance on the implementation/application of directive 2005/29/ec on unfair commercial practices [9] Ot.prp.nr.55 (2007-2008) s. 27 [10] Markedsrådet var i sak MR-1993-20 (Braun Norge AS) enig med daværende Forbrukerombudet i at et slikt prinsipp må gjelde for frittstående miljøpåstander [11] EU-kommisjonens veiledning til direktiv om urimelig handelspraksis s. 106 [12] EU-kommisjonens veiledning til direktiv om urimelig handelspraksis s. 99 [13] EU-kommisjonens veiledning til direktiv om urimelig handelspraksis s. 100 [14] Se veiledningens punkt 3.2 om kravet til dokumentasjon. [15] ICC Advertising and Marketing Communications Code 2018 – artikkel D1: “Marketing communication should be so framed as not to abuse consumers’ concern for the environment, or exploit their possible lack of environmental knowledge”. [16] Se mfl. § 21 bokstav c, jf. § 2. Det vises også til Forbrukertilsynets veiledning om handelspraksis overfor barn og unge [17] Se også punkt 3.2 [18] Se også punkt 3.3.5",
    "url": "https://www.forbrukertilsynet.no/lov-og-rett/veiledninger-og-retningslinjer/forbrukertilsynets-veiledning-om-bruk-av-baerekraftpastander-markedsforing",
    "etag": null,
    "sist_sjekket": "2025-12-25 15:57:18 UTC"
  },
  "Kjemikalier (REACH Nyheter)": {
    "hash": "974e2624854e17920236bdd58e6fdf85c23b1817cad8bf92fa43d6c02da17a2c",
    "text": "Reach står for Registration, Evaluation, Authorisation and restriction of Chemicals. Reach er en EU-forordning ((EF) nr. 1907/2006) som i Norge er gjennomført i Reach-forskriften. Reach-forordningen er under endring I EUs kjemikaliestrategi for bærekraft fra 2020 identifiserte Europakommisjonen behov for å revidere Reach-forordningen for å oppnå bedre beskyttelse av mennesker og miljø mot farlige kjemikalier. Den planlagte revisjonen ble i 2024 utsatt på ubestemt tid. Den nye Europakommisjonen kan komme til å legge fram et forslag til revidert Reach. Reach identifiserer og regulerer kjemikalier Reach er et grunnleggende og omfattende regelverk for identifisering og regulering av kjemikalier. Regelverket gjelder for stoffer alene, i blanding og i faste produkter og legger ansvar og plikter på virksomheter i hele forsyningskjeden. Virksomhetene har et stort ansvar i å vite og dokumentere hva de lager, omsetter og bruker av kjemikalier. Informasjon om kjemiske stoffers farlige egenskaper blir med Reach tilgjengelig for alle. Dette er et viktig informasjonsgrunnlag for myndighetene i arbeidet med å regulere farlige stoffer, men også som kilde til informasjon for andre, som virksomheter og forbrukere. Registrering Virksomheter må registrere sine stoffer til det europeiske kjemikaliebyrået Echa. De må dokumentere egenskapene til stoffene og vise hvordan disse kan håndteres på en trygg måte for helse og miljø, før de kan omsettes på markedet. Plikten til å registrere gjelder de som lager eller importerer (til EU/EØS) årlige mengder på 1 tonn eller mer av et stoff, alene eller i blanding. I enkelte tilfeller gjelder også plikten for stoffer som inngår i faste produkter, hvis stoffene frigjøres fra produktet med hensikt. Kjemikaliebyrået Echa har med Reach verdens største stoffdatabase, med informasjon om over 22000 registrerte stoffer som importeres til eller produseres i EU/EØS i årlige mengder på 1 tonn eller mer. Evaluering Myndighetene gjennomgår dokumentasjonen i virksomhetenes Reach-registreringer i tre ulike prosesser. Virksomhetene kan bli pålagt å sende inn mer informasjon. Kandidatlista Stoffer som gir stor grunn til bekymring (SVHC, substances of very high concern) føres opp på kandidatlista. Stoffene er kandidater til videre regulering. Virksomheter må informere kunder og myndighetene ved omsetning av faste produkter som inneholder SVHC-stoffer, og legge inn informasjon i Scip-databasen hos Echa. Autorisasjon SVHC-stoffer som er i omfattende bruk og medfører fare for eksponering av mennesker og miljø føres opp på Reach vedlegg XIV. Virksomheter som fortsatt har behov for å bruke disse stoffene må søke om autorisasjon. Restriksjon Reach vedlegg XVII inneholder stoffer og stoffgrupper som gir uakseptabel risiko for helse og/eller miljø. Stoffene er helt eller delvis forbudt. Informasjon i forsyningskjeden Leverandører av farlige kjemikalier skal levere sikkerhetsdatablad (SDS) til sine kunder. Et sikkerhetsdatablad gir informasjon om egenskaper og angir vernetiltak for de som jobber med eller i nærheten av farlige kjemikalier. Virksomhetenes plikter Aktør som bringer et stoff i omsetning (plasserer det på markedet) alene, i blanding eller i faste produkter. Kan inneha enhver av rollene nedenfor. En fremstiller (\"manufacturer\") er en aktør som lager et kjemisk stoff i EU/EØS-området. registreringsplikt til Echa hvis årlig fremstilt mengde av et stoff (alene eller i blanding) er ≥ 1 tonn informasjonsplikt til kunder om farlige kjemikalier. Husk plikten til å klassifisere og merke i gjeldende regelverk. undersøke og sikre at det ikke er knyttet restriksjoner til fremstilling av et stoff undersøke om det er krav om autorisasjon før omsetning og bruk av et stoff oppbevare dokumentasjon i minst 10 år gjelder de opplysningene som er nødvendige for å oppfylle virksomhetens plikter i henhold til Reach Det er flere kjemikalieregelverk som gjelder ved fremstilling av stoffer. En produsent (\"producer\") er en aktør som produserer eller setter sammen et fast produkt (\"article\") i EU/EØS-området. I Reach-sammenheng defineres produsenter som etterfølgende brukere. I tillegg gjelder: registreringsplikt til Echa for stoff i produktet gjelder på visse betingelser: når det er tilsiktet at stoffet skal frigis fra produktet ved normal bruk og årlig mengde av stoffet er ≥ 1 tonn (pr produsent, for alle produktene som inneholder dette stoffet) informasjonsplikt til Echa og til kunder ved innhold av stoffer på kandidatlista (SVHC-stoffer) undersøke om det er krav om autorisasjon for bruk av stoffer i produktet undersøke og sikre at det ikke er knyttet restriksjoner til bruk av stoffer i produktet oppbevare dokumentasjon i minst 10 år gjelder de opplysningene som er nødvendige for å oppfylle virksomhetens plikter i henhold til Reach Det er flere kjemikalieregelverk som gjelder ved produksjon av faste produkter. En importør (\"importer\") er en aktør som er ansvarlig for import av stoffer (alene, i blanding eller i faste produkter) fra land utenfor EU/EØS-området. Ved innførsel fra land innenfor EU/EØS har man i Reach-sammenheng plikter som nedstrømsbruker eller distributør. Import av stoff, alene eller i blanding (stoffblanding) registreringsplikt til Echa hvis årlig importert mengde av et stoff er ≥ 1 tonn informasjonsplikt til kunder om farlige kjemikalier. Husk plikten til å klassifisere og merke i gjeldende regelverk. undersøke og sikre at det ikke er knyttet restriksjoner til omsetning undersøke om det er krav om autorisasjon før omsetning og bruk av et stoff oppbevare dokumentasjon i minst 10 år gjelder de opplysningene som er nødvendige for å oppfylle virksomhetens plikter i henhold til Reach Det er flere kjemikalieregelverk som gjelder ved import av et stoff eller en stoffblanding. Import av fast produkt (\"article\") registreringsplikt til Echa for stoff i produktet gjelder på visse betingelser: når det er tilsiktet at stoffet skal frigis fra produktet ved normal bruk og årlig mengde av stoffet er ≥ 1 tonn (pr importør, for alle produktene som inneholder dette stoffet) informasjonsplikt til Echa ved innhold av stoffer på kandidatlista (SVHC-stoffer) undersøke og sikre at det ikke er knyttet restriksjoner til import av stoffer i produktet oppbevare dokumentasjon i minst 10 år gjelder de opplysningene som er nødvendige for å oppfylle virksomhetens plikter i henhold til Reach Det er flere kjemikalieregelverk som gjelder ved import av faste produkter. En nedstrømsbruker/etterfølgende bruker (\"downstream user\") er en aktør i EU/EØS-området som bruker et stoff (alene eller i blanding) i sin industri- eller yrkesvirksomhet. En forbruker er ikke en etterfølgende bruker. Roller Du er en nedstrømsbruker om du kan identifisere deg med en eller flere av følgende roller: formulerer - lager stoffblandinger (eks. vaskemidler, maling) sluttbruker - bruker stoffer eller stoffblandinger (eks. håndverksbedrifter, rengjøringsbyrå og produsenter av faste produkter (\"articles\") kjøper kjemikalier fra leverandører innenfor EU/EØS-området, inkludert via enerepresentant for leverandør utenfor EU/EØS (artikkel 8) reimportør: importerer et stoff inn til EU/EØS-området, alene eller i en stoffblanding, som opprinnelig ble fremstilt i EU/EØS og som er registrert av noen i den samme forsyningskjeden (artikkel 2(7)(c)) omemballerer: overfører stoff eller stoffblandinger fra en emballasje til en annen (\"rebranding\") Plikter Som nedstrømsbruker kan du ha flere plikter i Reach, avhengig av rollen din og hvilke typer kjemikalier det er snakk om. Ved mottak av sikkerhetsdatablad/utvidet sikkerhetsdatablad: følge instruksjonene nøye sjekke at egne bruksområder er dekket informere leverandører om ev. nye bruksområder (egne og kunders) og nye opplysninger om fare hvis eget bruksområde ikke vil bli vil dekket av registreringen av stoffet: utarbeide egen kjemikaliesikkerhetsrapport som skal være tilgjengelig for myndighetstilsyn sende melding til Echa («downstream user report») Ved videresalg av kjemikalier: informasjonsplikt til kunder om farlige kjemikalier, vedlegge eller innarbeide relevante eksponeringsscenarier. Husk plikten til å klassifisere og merke i gjeldende regelverk. informasjonsplikt til kunder for kjemikalier uten krav til sikkerhetsdatablad (artikkel 32), omfatter blant annet opplyse om registreringsnummer i Reach opplyse om eventuell autorisasjon gitt eller nektet og pålagte restriksjoner ev. andre opplysninger nødvendige for risikohåndteringstiltak Hvis du skal selge en stoffblanding som du har formulert er det flere kjemikalieregelverk som gjelder Generelle plikter ved bruk av stoffer undersøke om bruk av et stoff er tillatt eller om du har informasjonsplikt oppført på vedlegg XIV - krav om autorisasjon? Se under \" Hvem må ha autorisasjon? her: oppført vedlegg XVII - omfattet av en restriksjon? Du må sikre at din bruk er tillatt. oppført på kandidatlista? Da kan du ha informasjonsplikt til kunder og til Echa oppbevare dokumentasjon i minst 10 år gjelder de opplysningene som er nødvendige for å oppfylle virksomhetens plikter i henhold til Reach forsikre seg om at \"egne\" stoffer er/vil bli registrert i henhold til reglene, ved å for eksempel spørre oppover i forsyningskjeden En distributør er en aktør i EU/EØS-området som bare lagrer eller bringer i omsetning stoffer (alene eller i blanding) på vegne av tredjemann. Detaljhandlere regnes som distributører. for farlige kjemikalier: videreformidle informasjon til kunder, vedlegge sikkerhetsdatablad og eksponeringsscenarier for kjemikalier uten krav til sikkerhetsdatablad: videreformidle informasjon til kunder (artikkel 32), omfatter blant annet opplyse om registreringsnummer i Reach opplyse om eventuell autorisasjon gitt eller nektet og pålagte restriksjoner ev. andre opplysninger nødvendige for risikohåndteringstiltak videreformidle informasjon fra kunder til leverandører om kunders nye bruksområder og nye opplysninger om fare oppbevare dokumentasjon i minst 10 år gjelder de opplysningene som er nødvendige for å oppfylle virksomhetens plikter i henhold til Reach Miljødirektoratets rolle Miljødirektoratet er sammen med Arbeidstilsynet ansvarlig myndighet for Reach. Miljødirektoratet er koordinerende myndighet i Norge og gjennomfører endringer i Reach i norsk regelverk, med unntak av den delen av regelverket som blant annet omhandler sikkerhetsdatablader, der Arbeidstilsynet har ansvaret. Mer om Miljødirektoratets arbeid Miljødirektoratet deltar aktivt i arbeidet med å regulere kjemikalier i EU/EØS og har representanter i komiteer og ekspertgrupper tilknyttet Reach. Miljødirektoratet, EU-landene og Echa utarbeider forslag om regulering av stoffer. Innspill kan gis blant annet i offentlig høring. Etter grundig gjennomgang i Echas ekspertkomiteer gir Echa sin anbefaling til EU-kommisjonen, som fatter de endelige vedtakene. Miljødirektoratet deltar også i arbeidet med gjennomgangen av virksomhetenes registreringer (Evaluation). Miljødirektoratet, DSB, Arbeidstilsynet og Petroleumstilsynet fører på sine ansvarsområder tilsyn med at norske virksomheter overholder kravene i regelverket. Vi gir også råd og veiledning. Relevante lenker",
    "url": "https://www.miljodirektoratet.no/ansvarsomrader/kjemikalier/reach/",
    "etag": null,
    "sist_sjekket": "2025-12-25 15:57:19 UTC"
  },
  "DFØ - Miljøkrav anskaffelser": {
    "hash": "b83daabd44546c2343f6490f499bf83a942f6813aa9cc959453a2514d3de0964",
    "text": "Klima og miljø i offentlige anskaffelser Klima og miljø i offentlige anskaffelser Kriterieveiviseren Finn formuleringer til krav og kriterier for miljø og sosialt ansvar, og dokumentasjon av kravene, som kan stilles i en anskaffelsesprosess. Klima- og miljørisikolisten Finn informasjon om sentrale klima- og miljøbelastninger for ulike anskaffelser, og tiltak som kan gjøres for å ta hensyn til disse. Veileder til regler om klima- og miljøhensyn Få veiledning for å etterleve reglene om 30 % vektlegging av klima- og miljøhensyn. Veiledere og verktøy om grønne anskaffelser Kom i gang med grønne anskaffelser Veilederen gir en introduksjon til hva grønne anskaffelser er, hva dere er pliktig til å gjøre som offentlig oppdragsgiver og hvordan dere kan stille gode klima- og miljøkrav. Bruk av miljømerker, miljøvaredeklarasjoner og miljøledelsessystem i anskaffelser Hvordan miljøsertifiseringer, miljømerker, EPDer, attester med mer kan brukes for å oppfylle kvalifikasjonskrav og miljøspesifikasjoner samtidig som behovet ditt dekkes. Handlingsplan for grønne og innovative anskaffelser Handlingsplanen er revidert, og viser hva som skal til for å øke andelen grønne og innovative offentlige anskaffelser. Effekt- og analyseverktøy Få oversikt over din bilpark, hjelp til å beregne, planlegge og følge opp klimafotavtrykket fra matanskaffelsene eller sett utslippsramme for ditt byggeprosjekt. Her finner du DFØs analyseverktøy for å beregne og vise effektene av deres klima- og miljøtiltak. Eksempelbank for klima- og miljøvennlige anskaffelser Få inspirasjon og lær av andres grønne anskaffelser. Innsatsteamet for bærekraftige og innovative anskaffelser Se hvordan du kan bruke innsatsteamet for å hjelpe din virksomhet. Sparretelefonen om offentlige anskaffelser Du kan ringe oss eller sende spørsmålet ditt i vårt kontaktskjema. Statistikk om klima- og miljøhensyn i offentlige anskaffelser Analyser av konkurransegrunnlag som gir innsikt i hvordan klima- og miljøhensyn ivaretas i offentlige anskaffelser. Klimafotavtrykket til offentlige anskaffelser Se oversikt over analyser DFØ har gjort av klimafotavtrykket til offentlige anskaffelser. Kategorier med innhold om klima og miljø Bygg, anlegg og eiendom (BAE) Mat og måltidstjenester IT utstyr Emballasje og plast Transport Møbler Tekstil Opptak av webinar DFØs webinarer om bærekraftige og innovative anskaffelser Podkast Podkast om anskaffelser Undersøkelser og rapporter Klimaundersøkelse av statlige virksomheter.pdf pdf 2.43 MB DFØ-notat 2025:01 Hvordan får vi til grønnere og smartere offentlige innkjøp? Lav- og nullutslippskrav ved anskaffelse av ferger og hurtigbåter Nullutslippstransport i leveranser til det offentlige Flere veiledere Ofte stilte spørsmål Klima- og miljøspørsmål Aktuelt Rogaland fylkeskommune fikk DFØs anskaffelsespris Rogaland fylkeskommune ble i dag kåret til vinner av Direktoratet for forvaltning og økonomistyrings (DFØ) anskaffelsespris for 2025 for sitt målrettede og gjennomgående arbeid med bærekraftig forbruk i hele organisasjonen. Publisert: 4. november 2025 Ny DFØ-statistikk samlet på én nettside Vi har publisert ny og forbedret statistikk om offentlige anskaffelser og samlet den på én nettside for enkel tilgang. Publisert: 3. november 2025 Revidert handlingsplan for økt andel klima- og miljøvennlige offentlige anskaffelser og grønn innovasjon Handlingsplanen gir deg som innkjøper konkret veiledning i hvordan være med å redusere klima- og miljøfotavtrykket i offentlige anskaffelser Publisert: 31. oktober 2025 Gjør mer bærekraftige anskaffelser av tekstiler Nå er det lettere å fremme bærekraft når du gjør anskaffelser av tekstil. Du finner helt nye forslag til krav og kriterier i Kriterieveiviseren Publisert: 19. september 2025 Seminarer om klima og miljø i anskaffelser av bygg, anlegg og eiendom Sammen med advokatfirmaet CMS Kluge inviterer DFØ til to frokostseminarer som skal hjelpe deg med å hensynta klima og miljø i dine BAE-anskaffelser. Publisert: 3. september 2025",
    "url": "https://www.anskaffelser.no/berekraftige-anskaffingar/klima-og-miljo-i-offentlige-anskaffelser",
    "etag": null,
    "sist_sjekket": "2025-12-25 15:57:20 UTC"
  },
  "Svanemerket - Høringer": {
    "hash": "de63166be6825b1ce22b5a784307682ebca37d7d99ca4da52d744000db7db9ce",
    "text": "Høringer Svanemerkets miljøkrav for en bestemt produktkategori revideres hvert tredje til femte år for å gjenspeile ny kunnskap, produktutvikling og forbedrede produksjonsprosesser. Kravene utarbeides i en transparent prosess i samråd med eksperter fra næringsliv, miljøorganisasjoner og myndigheter. Før nye krav vedtas, legges de ut på åpen høring. Pågående høringer Se oversikt over pågående og kommende høringer på våre nordiske nettsider Tidligere høringer Høring: Forslag til miljøkrav for svanemerkede eventer Nyhet | Høringer 21.01.2025 Høring: Reviderte krav for vinduer og ytterdører Nyhet | Høringer 12.06.2024 Høring: Forslag til miljøkrav for svanemerking av vindusbytte Nyhet | Høringer 11.06.2024 Høring: Reviderte krav for renholdstjenester Nyhet | Høringer 04.06.2024 Høring: Forslag til miljøkrav for svanemerking av bygningsdrift Nyhet | Høringer 09.04.2024 Høring: Reviderte krav for kjemiske byggprodukter Nyhet | Høringer 04.04.2024 Høring: Reviderte krav for kontor- og hobbyartikler Nyhet | Høringer 05.03.2024 Høring: Reviderte krav for kosmetiske produkter Nyhet | Høringer 27.02.2024 Høring: Reviderte krav for utvendig panel og kledning Nyhet | Høringer 21.02.2024 Høring: Reviderte krav for vaskehaller for kjøretøy Nyhet | Høringer 19.09.2023 Høring: Reviderte krav til rehabilitering av bygninger Nyhet | Høringer 13.09.2023 Høring: Reviderte krav til gulv og underlag til gulv Nyhet | Høringer 21.06.2023 Høring: Forslag til reviderte miljøkrav for svanemerking av bygningsplater og lister til innendørs bruk Nyhet | Høringer 15.06.2023 Høring: Forslag til reviderte miljøkrav til fettavvisende papir Nyhet | Høringer 11.05.2023 Høring: Forslag til reviderte miljøkrav til avisingsmidler Nyhet | Høringer 28.03.2023",
    "url": "https://svanemerket.no/horinger/",
    "etag": null,
    "sist_sjekket": "2025-12-25 15:57:21 UTC"
  },
  "Etisk Handel - Åpenhetsloven": {
    "hash": "3282a76924bb933c18c7a1b32c5dd45debc188ca96dd27c2e63a923e01f2a12c",
    "text": "Åpenhetsloven Menneskerettighetsloven for næringslivet – Åpenhetsloven pålegger rundt 9000 virksomheter som tilbyr varer og tjenester å aktivt arbeide med å identifisere og håndtere negativ påvirkning eller konsekvenser for mennesker og samfunn. Dette innebærer en forpliktelse til å respektere grunnleggende menneskerettigheter og sikre anstendige arbeidsforhold. Virksomhetene er også forpliktet til å være åpne og transparente med offentligheten om deres innsats, og de må gi informasjon direkte til alle som søker det. For å oppfylle disse kravene, må virksomhetene gjennomføre aktsomhetsvurderinger – en metode og prosess som består av seks trinn og gjentas regelmessig. I løpet av disse vurderingene må virksomhetene kartlegge potensiell negativ påvirkning de har eller står i fare for å ha. Deretter må de implementere tiltak for å hindre, avverge eller begrense skader, og nøye følge opp effektiviteten av disse tiltakene. Denne prosessen må omfatte forhold internt i virksomheten, så vel som i leverandørkjeder og forretningspartnere. En essensiell del av aktsomhetsvurderingene er å aktivt kommunisere med og lytte til personer som allerede har blitt, eller potensielt kan bli, negativt påvirket av virksomheten. Dette understreker viktigheten av å ta hensyn til interessentenes perspektiver og opplevelser for å sikre en helhetlig og etisk tilnærming til virksomhetens påvirkning på samfunnet. Bli kontaktet Gullstandarden for godt samfunnsansvar Loven blir omtalt som «Menneskerettighetsloven for næringslivet», og skal sikre allmenheten tilgang til informasjon for slik at også forbrukere og interessenter kan følg med på virksomhetenes åpenhet rundt sine utfordringer i leverandørkjedene. Den største feilen virksomhetene gjør når de rapporterer på åpenhetsloven, er at de i liten grad redegjør for de negative forhold som de avdekker. Om man ikke finner noen negative arbeidsforhold kan det tyde på at man ikke har gjort gode nok aktsomhetsvurderinger. For å oppnå lovens formål krever loven at mellomstore og store virksomheter pålegges å utføre aktsomhetsvurderinger. I tillegg kommer informasjonsplikten. Aktsomhetsvurderinger regnes som den internasjonale gullstandarden for godt samfunnsansvar. Den bygger på FNs veiledende prinsipper for næringsliv og menneskerettigheter (UNGP) og OECDs retningslinjer for ansvarlig næringsliv. Aktsomhetsvurderinger er en metode som alle medlemsbedrifter i Etisk handel Norge allerede forplikter seg til å bruke. Ved å utføre aktsomhetsvurderinger gjennom 6 steg blir bedrifter og selskaper bedre i stand til å kunne stanse, forebygge eller begrense negative konsekvenser på grunnleggende menneskerettigheter og anstendige arbeidsforhold som virksomhetene kan knyttes til direkte eller indirekte. Hvorfor trenger vi åpenhetsloven? Åpenhetsloven representerer en unik mulighet til å gjøre en betydelig positiv forskjell. Den skaper en vei for forbedring av arbeidsforholdene til millioner av arbeidere i norske virksomheters leverandørkjeder. Ved å omfavne Åpenhetsloven, posisjonerer Norge seg igjen som en internasjonal pionér for ansvarlig næringsliv og bærekraftig forretningspraksis. Med Åpenhetsloven styrker norske selskaper ikke bare sin egen integritet og omdømme, men bidrar også til et globalt næringsliv som jobber mot en mer rettferdig og bærekraftig fremtid. Etisk Handel Norge oppfordrer alle virksomheter til å jobbe godt og seriøst med Åpenhetsloven slik at vi sammen kan bidra til å skape en verden der ansvarlig forretningsdrift er en selvfølge, ikke bare en forpliktelse. Hvem gjelder loven for? Loven gjelder for større virksomheter som er hjemmehørende i Norge, og som tilbyr varer og tjenester i eller utenfor Norge. Loven gjelder også for større utenlandske virksomheter som tilbyr varer og tjenester i Norge, og som er skattepliktige til Norge etter norsk intern lovgivning. Med større virksomheter menes virksomheter som omfattes av regnskapsloven § 1-5 , eller som på balansedagen overskrider grensene for to av følgende tre vilkår: Salgsinntekt: 70 millioner kroner Balansesum: 35 millioner kroner Gjennomsnittlig antall ansatte i regnskapsåret: 50 årsverk. Morselskaper skal regnes som større virksomheter dersom vilkårene er oppfylt for mor- og datterselskaper sett som en enhet. Hva er aktsomhetsvurderinger? Aktsomhetsvurderinger er en risikobasert tilnærming for å respektere og ivareta mennesker, dyr, samfunn og miljø i egen virksomhet og i hele verdikjeden. Modellen har 6 trinn som beskriver hvordan virksomheter kan jobbe for mer ansvarlig og bærekraftig forretningspraksis. Å være god på aktsomhetsvurderinger betyr ikke at en virksomhet ikke har negativ påvirkning på mennesker, dyr, samfunn og miljø, men heller at virksomheten er åpen og ærlig om utfordringer og håndterer dette på best mulig måte i samråd med sine interessenter. Etisk handel Norge har egen veiledning til aktsomhetsvurderinger på våre Kom i gang-sider. Etisk handel Norge holder jevnlig kurs for sine medlemmer i aktsomhetsvurderinger, og som medlem får du personlig oppfølging i ditt arbeid fra en av våre dyktige rådgivere. Gjelder loven også utenlandske selskap i Norge? Ja, loven også gjelder større utenlandske virksomheter som tilbyr varer og tjenester i Norge, og som er skattepliktige til Norge etter norsk intern lovgivning. Hvordan skal man rapportere på åpenhetsloven? Redegjørelsen av aktsomhetsvurderingene skal oppdateres og offentliggjøres innen 30. juni hvert år og ellers ved vesentlige endringer i virksomhetens risikovurderinger. Alle virksomheter som omfattes av åpenhetsloven skal ha en rapport tilgjengelig på egen nettside. Hva må man som bedrift gjøre? Loven legger opp til en risikobasert tilnærming, hvor det er lovpålagt å utføre aktsomhetsvurderinger. Aktsomhetsvurderingene skal stå i forhold til foretakets størrelse, virksomhetens art, konteksten virksomheten finner sted innenfor, og alvorlighets­­graden og sannsynligheten for negative konsekvenser for grunnleggende menneskerettigheter og anstendige arbeidsforhold. Hva er minimumstandarden for å oppfylle kravene i åpenhetsloven? For å innfri åpenhetsloven må du kunne redegjøre for alle 6 leddene i aktsomhetsvurderinger, og publisere rapporten eller oppdatere denne på egne nettsider innen 30.juni hvert år. Redegjørelsen kan gjerne offentliggjøres flere steder. Kravet til omfang av aktsomhetsvurderingene skal være forholdsmessig i forhold til virksomhetens størrelse, og må gjennomføres regelmessig. Medlemmer i Etisk handel Norge får opplæring i aktsomhetsvurderinger og oppfyller loven når de når basisnivået til Etisk handel Norge. Hvem fører tilsynet med loven? Forbrukertilsynet fører tilsyn med at bestemmelsene i loven overholdes. Tilsynet skjer ut fra hensynet til å fremme virksomheters respekt for grunnleggende menneskerettigheter og anstendige arbeidsforhold. Forbrukertilsynet skal av eget tiltak, eller etter henvendelse fra andre, søke å påvirke virksomhetene til å innrette seg etter loven, herunder ved å føre forhandlinger med virksomhetene eller deres organisasjoner. Hvor langt nedover i leverandørkjeden strekker vår virksomhets ansvar seg? Virksomhetene er pålagt, gjennom aktsomhetsvurderingene, å kartlegge sin leverandørkjede og forretningspartnere. Basert på denne kartleggingen skal virksomhetene foreta en vurdering av hvor det er risiko for faktiske og potensielle brudd på anstendige arbeidsforhold og grunnleggende menneskerettigheter. Man må blant annet vurdere hvor alvorlig risikoen er, omfanget, og om det er mulighet for gjenoppretting. Deretter skal virksomhetene prioritere hvor de setter inn tiltak. Hvis du kan oppgi kilde og land på dine varer og tjenester, være åpen om antall leverandører og fortell hvor mange av disse som anses som høyrisiko er du godt i gang med aktsomhetsvurderingene. Du skal kunne redegjøre for råvareleddene, men ikke nødvendigvis helt tilbake til opprinnelsessted. Hvor langt ned i leverandørkjeden du må foreta aktsomhetsvurderinger, eller hvor mange underleverandører eller forretningspartnere du må vurdere, vil varierer alt ettersom hvordan risikoen er for din virksomhet og for virksomhetens enkelte produkter og tjenester. Så lenge kartleggingen av leverandørkjedene og forretningsforbindelsene alltid er oppdatert, og virksomheten jevnlig foretar risikovurderinger, sørger du for at virksomheten din har oppdatert kunnskap om prioriteringene av hvor dypt og bredt aktsomhetsvurderingene skal foretas. Det er dermed ikke en fasit på hvor langt ned i leverandørkjeden man må gå. Svaret henger sammen med selve aktsomhetsvurderings-prosessen. Hvordan kan vi ha kontroll over hele leverandørkjeden vår? Global produksjon skjer på kryss og tvers av landegrenser og i selvstendige produksjonsenheter hvor en norsk virksomhet ikke har formell innflytelse. Det er derfor ikke forventet at virksomheten har full kontroll over hele leverandørkjeden med det samme. Det er vanlig å gjøre en prioritering av hvilke leverandører en begynner å jobbe tettere med. Etisk handel Norge yter rådgivning og har verktøy for risiko- og mulighetsvurdering. Hva er informasjonsplikten? Med åpenhetsloven kan alle kreve å få informasjon fra virksomhetene om hvordan de håndterer faktiske og potensielle negative konsekvenser som er vurdert i aktsomhetsvurderingene. Retten til informasjon omfatter både generell informasjon om hvordan virksomheten håndterer negative konsekvenser, og spesifikk informasjon knyttet til varer og tjenester. Forespørsler om informasjon må gis skriftlig. Svaret fra virksomhetene skal også være skriftlig, og skal være dekkende og forståelig. Svaret skal gis innen tre uker fra forespørselen er mottatt. I enkelte tilfeller kan det være grunnlag for utsatt frist, men da må det informeres om hvorfor og når svar kan ventes. Loven stiller også krav til informasjon som skal gis ved avslag. Det er viktig å etablere gode rutiner for hvordan forespørsler om informasjon skal håndteres av virksomheten. En bør også ha opparbeidet seg en form for beredskap for å ta seg av henvendelser som måtte komme fra loven trer i kraft. God praksis Hva er egentlig en god redegjørelse for åpenhetsloven? Og hvordan skal aktsomhetsvurderinger utføres? Svaret får du i Etisk handel Norges publikasjon som inneholder god praksis fra våre medlemmer samt veiledning og tips til arbeidet med aktsomhetsvurderinger. 30. juni.2023 redegjorde rundt 9000 virksomheter for sine aktsomhetsvurderinger for å oppfylle åpenhetslovens krav. Men hva er egentlig en god redegjørelse? Og hvordan skal aktsomhetsvurderinger utføres? Svaret får du i Etisk handel Norges nye publikasjon som inneholder god praksis fra våre medlemmer samt veiledning og tips til arbeidet med aktsomhetsvurderinger. Åpenhet om ansvar Vi får mange spørsmål fra virksomheter om hvordan de skal utføre og redegjøre for aktsomhetsvurderinger. Som ledende fagmiljø har vi lang erfaring med både store og små virksomheter, og en rekke bransjer. I denne publikasjonen løfter vi frem eksempler på medlemmenes gode praksis på å redegjøre for, eller vise åpenhet om, ansvaret de tar gjennom sine aktsomhetsvurderinger. Vi håper publikasjonen kan være til inspirasjon for andre virksomheter som står på startstreken og skal i gang med å håndtere sin faktiske eller potensielle negative påvirkning på mennesker, dyr, samfunn og miljø. Etisk handel Norges medlemmer har jobbet med aktsomhetsvurderinger for bærekraftig forretningspraksis i over 20 år. Som en del av medlems-forpliktelsene rapporterer virksomhetene årlig på dette arbeidet. Eksemplene fra medlemmenes rapporter er valgt ut av Etisk handel Norges rådgivere. De er utdrag fra lengre redegjørelser og viser kun en del av teksten. Det kan derfor være forskjell på det rapportskriver har ønsket å fremheve i virksomhetens redegjørelse og det vi har plukket ut og vist i denne publikasjonen. Selv om deutvalgte eksemplene viser god praksis, betyr ikke det nødvendigvis at virksomhetens redegjørelse i sin helhet holder samme høye nivå. Å være god på aktsomhetsvurderinger betyr ikke at en virksomhet ikke har negativ påvirkning, men at virksomheten er åpen og ærlig om utfordringer og jobber for å håndtere dette på best mulig måte i samråd med sine interessenter. Åpenhet om ansvar God praksis for redegjørelse av aktsomhetsvurdering fra Etisk Handel Norges medlemmer Les mer Vit og vis! Å redegjøre for aktsomhetsvurderinger er en ny måte å kommunisere om utfordringer og resultater på. Det handler om å kjenne til risiko for og faktisk negativ påvirkning i egen virksomhet, leverandørkjede og hos forretningsforbindelser og å dele denne informasjonen, kort oppsummert må virksomheter vite og vise . Denne åpenheten kan bidra til å øke fokus og dele løsninger på de store utfordringene i globale leverandørkjeder som ikke er løst. Gode aktsomhetsvurderinger bygger derfor på samarbeid, åpenhet og villighet til å endre «business as usual». I Etisk handel Norge ønsker vi at flest mulig virksomheter skal utføre og redegjøre for aktsomhetsvurderinger på best mulig måte. Derfor har vi samlet god praksis i denne publikasjonen som vi håper kan inspirere norske virksomheter i dette arbeidet. Publikasjonen er delt opp i to deler. Først en innledning med veiledning om sentrale begreper som bærekraftig forretningspraksis, aktsomhetsvurderinger og åpenhetsloven. Deretter følger rapportens hoveddel: God praksis fra medlemmenes redegjørelser. Denne delen følger OECDs modell for aktsomhetsvurderinger trinn for trinn, med veiledning og eksempler på god praksis fra medlemmene. I tillegg har vi inkludert en forklaring på hvorfor vi mener det aktuelle eksemplet er god praksis, samt gode tips som en virksomhet bør huske på i arbeidet. Vi refererer også til våre egne ressurser, både åpne og for medlemmer, som kan knyttes til hvert trinn.",
    "url": "https://etiskhandel.no/aapenhetsloven/",
    "etag": null,
    "sist_sjekket": "2025-12-25 15:57:22 UTC"
  },
  "Åpenhetsloven (Leverandørkjeder)": {
    "hash": "ea8a1905e42dec2c69eb91475047dbdd5389afaf01a8ef4da79d8516faa2ae45",
    "text": "Lov om virksomheters åpenhet og arbeid med grunnleggende menneskerettigheter og anstendige arbeidsforhold (åpenhetsloven)   Innholdsfortegnelse    Lovens forskrifter  Lovens forskrifter ⎙ Skriv ut Trykk Escape for å lukke innholdsfortegnelse Søk i innholdsfortegnelse (listen oppdateres idet du skriver) Åpenhetsloven § 1. Lovens formål § 2. Lovens virkeområde § 3. Definisjoner § 4. Plikt til å utføre aktsomhetsvurderinger § 5. Plikt til å redegjøre for aktsomhetsvurderinger § 6. Rett til informasjon § 7. Virksomhetenes behandling av informasjonskrav § 8. Veiledning § 9. Kontroll og håndheving § 10. Opplysningsplikt § 11. Forbrukertilsynets og Markedsrådets vedtak § 12. Forbuds- og påbudsvedtak § 13. Vedtak om tvangsmulkt § 14. Vedtak om overtredelsesgebyr § 15. Ikrafttredelse Ditt søk ga dessverre ingen treff. ➦ English version ➦ Gå til opprinnelig kunngjort versjon Lov om virksomheters åpenhet og arbeid med grunnleggende menneskerettigheter og anstendige arbeidsforhold (åpenhetsloven) Dato LOV-2021-06-18-99 Departement Barne- og familiedepartementet Sist endret LOV-2024-06-21-42 fra 01.11.2024 Ikrafttredelse 01.07.2022 Kunngjort 18.06.2021 kl. 12.50 Rettet 23.09.2022 (rettet mellomrom i § 3) Korttittel Åpenhetsloven Prop.150 L (2020–2021) , Innst.603 L (2020–2021) , Lovvedtak 176 (2020–2021) . Stortingets første og andre gangs behandling hhv. 10. og 14. juni 2021. Fremmet av Barne- og familiedepartementet. Kort om loven Sist endret 31.07.2024 Åpenhetsloven er en norsk lov som skal fremme virksomheters respekt for grunnleggende menneskerettigheter og anstendige arbeidsforhold i forbindelse med produksjon av varer og levering av tjenester. Loven skal også bidra til å sikre allmennheten tilgang til informasjon om hvordan virksomhetene håndterer negative konsekvenser på disse områdene. Både nasjonalt og internasjonalt har det over tid utviklet seg stadig økende oppmerksomhet om næringslivets samfunnsansvar, herunder respekt for menneskerettighetene. Åpenhetsloven er en del av en slik utvikling, og innebærer norsk lovregulering av internasjonale retningslinjer om næringslivets menneskerettighetsansvar. Les mer i Store norske leksikon . § 1. Lovens formål Loven skal fremme virksomheters respekt for grunnleggende menneskerettigheter og anstendige arbeidsforhold i forbindelse med produksjon av varer og levering av tjenester, og sikre allmennheten tilgang til informasjon om hvordan virksomheter håndterer negative konsekvenser for grunnleggende menneskerettigheter og anstendige arbeidsforhold. § 2. Lovens virkeområde Loven gjelder for større virksomheter som er hjemmehørende i Norge, og som tilbyr varer og tjenester i eller utenfor Norge. Loven gjelder også for større utenlandske virksomheter som tilbyr varer og tjenester i Norge, og som er skattepliktige til Norge etter norsk intern lovgivning. Kongen kan gi forskrift om at loven helt eller delvis skal gjelde for virksomheter på Svalbard, Jan Mayen og de norske bilandene. § 3. Definisjoner a. Med større virksomheter menes virksomheter som er foretak av allmenn interesse etter regnskapsloven § 1-6 , eller som på balansedagen overskrider minst to av følgende tre terskler: 1. salgsinntekt: 70 millioner kroner 2. balansesum: 35 millioner kroner 3. gjennomsnittlig antall ansatte i regnskapsåret: 50 årsverk. Morselskaper skal regnes som større virksomheter dersom vilkårene er oppfylt for mor- og datterselskaper sett som en enhet. Når et foretak på balansedagen overskrider eller ikke lenger overskrider grensene for minst to av de tre tersklene for balansesum, salgsinntekter og gjennomsnittlig antall ansatte, skal dette forholdet få virkning for om et foretak regnes som en større virksomhet først for det andre av to regnskapsår etter hverandre hvor forholdet har inntruffet. b. Med grunnleggende menneskerettigheter menes de internasjonalt anerkjente menneskerettighetene som følger av blant annet FNs konvensjon om økonomiske, sosiale og kulturelle rettigheter fra 1966, FNs konvensjon om sivile og politiske rettigheter fra 1966 og ILOs kjernekonvensjoner om grunnleggende rettigheter og prinsipper i arbeidslivet. c. Med anstendige arbeidsforhold menes arbeid som ivaretar grunnleggende menneskerettigheter etter bokstav b og helse, miljø og sikkerhet på arbeidsplassen, og som gir en lønn å leve av. d. Med leverandørkjede menes enhver i kjeden av leverandører og underleverandører som leverer eller produserer varer, tjenester eller andre innsatsfaktorer som inngår i en virksomhets levering av tjenester eller produksjon av varer fra råvarestadiet til ferdig produkt. e. Med forretningspartner menes enhver som leverer varer eller tjenester direkte til virksomheten, men som ikke er en del av leverandørkjeden. Departementet kan gi forskrift om hva som anses som grunnleggende menneskerettigheter etter første ledd bokstav b og anstendige arbeidsforhold etter første ledd bokstav c. Departementet kan gi forskrift om unntak fra større virksomheter etter første ledd bokstav a. 0 Endret ved lov 21 juni 2024 nr. 42 (i kraft 1 nov 2024 iflg. res. 11 okt 2024 nr. 2454 ). § 4. Plikt til å utføre aktsomhetsvurderinger Virksomhetene skal utføre aktsomhetsvurderinger i tråd med OECDs retningslinjer for flernasjonale selskaper. Med aktsomhetsvurderinger menes å a. forankre ansvarlighet i virksomhetens retningslinjer b. kartlegge og vurdere faktiske og potensielle negative konsekvenser for grunnleggende menneskerettigheter og anstendige arbeidsforhold som virksomheten enten har forårsaket eller bidratt til, eller som er direkte knyttet til virksomhetens forretningsvirksomhet, produkter eller tjenester gjennom leverandørkjeder eller forretningspartnere c. iverksette egnede tiltak for å stanse, forebygge eller begrense negative konsekvenser basert på virksomhetens prioriteringer og vurderinger etter bokstav b d. følge med på gjennomføring og resultater av tiltak etter bokstav c e. kommunisere med berørte interessenter og rettighetshavere om hvordan negative konsekvenser er håndtert etter bokstav c og d f. sørge for eller samarbeide om gjenoppretting og erstatning der dette er påkrevd. Aktsomhetsvurderingene skal utføres regelmessig og stå i forhold til virksomhetens størrelse, virksomhetens art, konteksten virksomheten finner sted innenfor, og alvorlighetsgraden av og sannsynligheten for negative konsekvenser for grunnleggende menneskerettigheter og anstendige arbeidsforhold. Departementet kan gi forskrift om plikten til å utføre aktsomhetsvurderinger. § 5. Plikt til å redegjøre for aktsomhetsvurderinger Virksomhetene skal offentliggjøre en redegjørelse for aktsomhetsvurderingene etter § 4 . Redegjørelsen skal minst inneholde a. en generell beskrivelse av virksomhetens organisering, driftsområde, retningslinjer og rutiner for å håndtere faktiske og potensielle negative konsekvenser for grunnleggende menneskerettigheter og anstendige arbeidsforhold b. opplysninger om faktiske negative konsekvenser og vesentlig risiko for negative konsekvenser som virksomheten har avdekket gjennom sine aktsomhetsvurderinger c. opplysninger om tiltak som virksomheten har iverksatt eller planlegger å iverksette for å stanse faktiske negative konsekvenser eller begrense vesentlig risiko for negative konsekvenser, og resultatet eller forventede resultater av disse tiltakene. § 6 annet ledd bokstav c og d, tredje og fjerde ledd gjelder tilsvarende for pliktene etter første ledd. Redegjørelsen skal gjøres lett tilgjengelig på virksomhetens nettsider, og kan inngå i årsberetningen, jf. regnskapsloven . Virksomhetene skal i årsberetningen opplyse om hvor redegjørelsen er tilgjengelig. Redegjørelsen skal oppdateres og offentliggjøres innen 30. juni hvert år og ellers ved vesentlige endringer i virksomhetens risikovurderinger. Den skal underskrives i tråd med reglene i regnskapsloven § 3-5 . Departementet kan gi forskrift om plikten til å redegjøre for aktsomhetsvurderinger. 0 Endret ved lov 21 juni 2024 nr. 42 (i kraft 1 nov 2024 iflg. res. 11 okt 2024 nr. 2454 ). § 6. Rett til informasjon Enhver har ved skriftlig forespørsel rett på informasjon fra en virksomhet om hvordan virksomheten håndterer faktiske og potensielle negative konsekvenser etter § 4 . Dette omfatter både generell informasjon og informasjon knyttet til en særskilt vare eller tjeneste som virksomheten tilbyr. Et krav om informasjon kan avslås dersom a. kravet ikke gir tilstrekkelig grunnlag for å identifisere hva kravet gjelder b. kravet er åpenbart urimelig c. den etterspurte informasjonen gjelder opplysninger om noens personlige forhold d. den etterspurte informasjonen gjelder opplysninger om tekniske innretninger og fremgangsmåter eller andre drifts- eller forretningsforhold som det vil være av konkurransemessig betydning å hemmeligholde av hensyn til den opplysningene angår. Retten til informasjon om faktiske negative konsekvenser for grunnleggende menneskerettigheter som virksomheten er kjent med, gjelder uavhengig av begrensningene i annet ledd. Retten til informasjon omfatter ikke informasjon som er gradert etter sikkerhetsloven eller beskyttet etter åndsverkloven . Departementet kan gi forskrift om retten til informasjon og virksomhetenes adgang til å avslå et informasjonskrav. § 7. Virksomhetenes behandling av informasjonskrav Informasjon etter § 6 skal gis skriftlig og være dekkende og forståelig. Virksomheten skal gi informasjon innen rimelig tid og senest innen tre uker etter at informasjonskravet er mottatt. Dersom mengden eller typen informasjon som etterspørres, gjør det uforholdsmessig byrdefullt å besvare informasjonskravet innen tre uker, skal informasjonen gis innen to måneder etter at kravet er mottatt. Virksomheten skal da senest innen tre uker etter at informasjonskravet er mottatt, opplyse informasjonssøkeren skriftlig om forlengelsen av fristen, grunnene til forlengelsen, og når informasjonen kan ventes. Dersom virksomheten avslår et informasjonskrav, skal den informere om det rettslige grunnlaget for avslaget, adgangen og fristen for å kreve nærmere begrunnelse for avslaget og om Forbrukertilsynet som tilsyns- og veiledningsorgan. Den som får avslag på et informasjonskrav, kan innen tre uker fra avslaget ble mottatt, kreve å få en nærmere begrunnelse for avslaget. Begrunnelsen skal gis skriftlig, snarest mulig og senest innen tre uker etter at kravet om nærmere begrunnelse ble mottatt. Departementet kan gi forskrift om virksomhetenes behandling av informasjonskrav. § 8. Veiledning Forbrukertilsynet skal gjennom generelle opplysninger, råd og veiledninger arbeide for at reglene i loven og vedtak i medhold av loven blir fulgt. For øvrig gjelder reglene om veiledningsplikt i forvaltningsloven § 11 . § 9. Kontroll og håndheving Forbrukertilsynet fører tilsyn med at bestemmelsene i loven overholdes. Tilsynet skjer ut fra hensynet til å fremme virksomheters respekt for grunnleggende menneskerettigheter og anstendige arbeidsforhold. Forbrukertilsynet skal av eget tiltak, eller etter henvendelse fra andre, søke å påvirke virksomhetene til å innrette seg etter loven, herunder ved å føre forhandlinger med virksomhetene eller deres organisasjoner. Dersom Forbrukertilsynet finner at en virksomhet handler i strid med loven, kan Forbrukertilsynet innhente skriftlig bekreftelse på at det ulovlige forholdet skal opphøre, eller fatte vedtak. Markedsrådet behandler klager på Forbrukertilsynets vedtak. For øvrig gjelder markedsføringsloven § 32 , § 33 , § 37 og forskrift gitt i medhold av § 38 tilsvarende for kontroll og håndheving etter denne loven. § 10. Opplysningsplikt Enhver plikter å gi Forbrukertilsynet og Markedsrådet de opplysningene disse myndighetene krever for å kunne utføre sine gjøremål etter loven. Opplysningene kan kreves gitt skriftlig eller muntlig, innen en fastsatt frist. På samme vilkår som nevnt i første og annet punktum kan alle typer informasjon og bærere av slik informasjon kreves utlevert. Opplysningsplikten etter første ledd gjelder uavhengig av taushetsplikt. Dette gjelder likevel ikke taushetsplikt som nevnt i straffeprosessloven §§ 117 til 120 , med unntak av § 118 første ledd første punktum. § 11. Forbrukertilsynets og Markedsrådets vedtak Forbrukertilsynet og Markedsrådet kan, dersom de finner at inngrep tilsies av hensyn som nevnt i § 9 første ledd annet punktum, fatte enkeltvedtak om: a. forbud eller påbud etter § 12 b. tvangsmulkt etter § 13 c. overtredelsesgebyr etter § 14 . Et vedtak etter bokstav a og b gjelder i fem år dersom ikke annet fremgår av vedtaket. Vedtaket kan maksimalt gjelde i ti år. Vedtaket kan fornyes. Vedtak etter første ledd kan også rettes mot medvirkere. Søksmål over Markedsrådets eller Forbrukertilsynets vedtak må reises innen seks måneder fra parten mottok underretning om vedtaket. Fristen beregnes etter reglene i domstolloven §§ 148 og 149 . Det kan gis oppfriskning for oversittelse av fristen etter reglene i tvisteloven §§ 16-12 til 16-14 . § 12. Forbuds- og påbudsvedtak Det kan nedlegges forbud og gis påbud for å sikre at §§ 4 til 7 overholdes. § 13. Vedtak om tvangsmulkt For å sikre at bekreftelser eller vedtak etter § 9 tredje ledd og § 12 overholdes, kan det fastsettes en tvangsmulkt som må betales dersom bekreftelsen eller vedtaket ikke blir etterlevd. Tvangsmulkten kan fastsettes som en løpende mulkt eller som et engangsbeløp. Ved fastsettelsen av tvangsmulkten skal det legges vekt på at det ikke skal lønne seg å overtre vedtaket. For å sikre at pålegg etter § 10 etterkommes, kan det fastsettes en tvangsmulkt som skal betales dersom pålegget ikke etterkommes. Annet ledd første punktum gjelder tilsvarende. Endelig vedtak om betaling av tvangsmulkt er tvangsgrunnlag for utlegg. Departementet kan gi forskrift om ileggelse av tvangsmulkt. § 14. Vedtak om overtredelsesgebyr Ved gjentatte overtredelser av §§ 5 , 6 eller 7 , kan det ilegges et overtredelsesgebyr som den som vedtaket retter seg mot, skal betale. Et foretak kan ilegges overtredelsesgebyr når overtredelsen er begått av noen som har handlet på vegne av foretaket. Fysiske personer kan ilegges overtredelsesgebyr for forsettlige eller uaktsomme overtredelser. Ved fastsettelse av gebyrets størrelse skal det legges vekt på overtredelsens grovhet, omfang og virkninger. Overtredelsesgebyret forfaller til betaling fire uker etter at vedtaket er fattet. Endelig vedtak om overtredelsesgebyr er tvangsgrunnlag for utlegg. Departementet kan gi forskrift om utmåling av overtredelsesgebyr. § 15. Ikrafttredelse Loven gjelder fra den tiden Kongen bestemmer. ​1 Kongen kan sette i kraft de enkelte bestemmelsene til forskjellig tid. 1 Fra 1 juli 2022 iflg. res. 1 okt 2021 nr. 2919 . Del dokument Kopier URL Del på Twitter Del på Facebook Del på LinkedIn Del på e-post",
    "url": "https://lovdata.no/dokument/NL/lov/2021-06-18-99",
    "etag": null,
    "sist_sjekket": "2025-12-25 16:16:51 UTC"
  },
  "Markedsføringsloven (Grønnvasking)": {
    "hash": "369ca42c94d5399d39f4c6381ad4e21a7f832341c870bf8effc1b1d1537be41a",
    "text": "Lov om kontroll med markedsføring og avtalevilkår mv. (markedsføringsloven)   Innholdsfortegnelse    Lovens forskrifter  Lovens forskrifter ⎙ Skriv ut Trykk Escape for å lukke innholdsfortegnelse Søk i innholdsfortegnelse (listen oppdateres idet du skriver) Markedsføringsloven - mfl Kapittel 1. Alminnelige bestemmelser (§§ 1 - 5) § 1. Hva loven gjelder § 2. God markedsføringsskikk mv. § 3. Dokumentasjon av markedsføring § 4. Lovens stedlige virkeområde § 5. Definisjoner Kapittel 2. Handelspraksis overfor forbrukere (§§ 6 - 10 a) § 6. Urimelig handelspraksis § 7. Villedende handlinger § 8. Villedende utelatelser § 9. Aggressiv handelspraksis § 10. Prismerking og informasjonsplikt m.m. § 10 a. Informasjon om klageorgan mv. Kapittel 3. Særlige former for markedsføring mv. (§§ 11 - 18) § 11. Krav om betaling for varer, tjenester eller andre ytelser uten etter avtale mv. § 12. Forbud mot telefonmarkedsføring i strid med reservasjon § 13. Forbud mot markedsføring ved adressert post i strid med reservasjon § 13 a. Felles regler for reservasjon mot telefonmarkedsføring og markedsføring ved adressert post § 14. Forbud mot telefonmarkedsføring på enkelte tidspunkter og å ringe fra skjult telefonnummer mv. § 15. Begrensninger i bruk av visse kommunikasjonsmetoder § 16. Opplysningsplikt ved uanmodet telefonmarkedsføring og markedsføring ved adressert post § 16 a. Særskilt om frivillige organisasjoners virksomhet som ikke skjer i næring § 17. Levering av uadressert reklame og gratis aviser § 17 a. Begrensninger ved uanmodet dørsalg mv. § 18. Tilleggsfordel ved markedsføring til forbrukere Kapittel 4. Særlig om beskyttelse av barn (§§ 19 - 21) § 19. Alminnelig bestemmelse § 20. Urimelig handelspraksis overfor barn § 21. Særlig om god markedsføringsskikk overfor barn Kapittel 5. Kontroll med avtalevilkår mv. (§§ 22 - 24) § 22. Urimelige avtalevilkår § 23. Krav til garantivilkår i forbrukerforhold § 24. Avgrensning mot konkurranseloven Kapittel 6. Beskyttelse av næringsdrivendes interesser (§§ 25 - 31) § 25. God forretningsskikk § 26. Villedende forretningsmetoder § 27. Utilstrekkelig veiledning mv. § 28. Presentasjon av markedsføring § 29. (Opphevet) § 30. Etterligning av annens produkt § 31. Uriktige geografiske betegnelser for vin og brennevin Kapittel 7. Håndheving (§§ 32 - 43 c) § 32. Myndighetene og deres uavhengighet mv. § 33. Myndighetenes organisering § 34. Opplysningsplikt og stedlig kontroll mv. § 35. Forbrukertilsynets oppgaver § 36. Forbrukertilsynets saksbehandling og vedtakskompetanse § 37. Markedsrådets oppgaver mv. § 38. Forskrift § 39. Forbrukertilsynets og Markedsrådets vedtak § 40. Forbuds- og påbudsvedtak § 41. Vedtak om tvangsmulkt § 42. Vedtak om overtredelsesgebyr § 43. Pålegg om fjerning av digitalt nettinnhold mv. § 43 a. Midlertidig forføyning ved pålegg etter § 43 § 43 b. Rettens avgjørelse mv. § 43 c. Forholdet til tvistelovens regler Kapittel 8. Grenseoverskridende håndheving mv. (§§ 44 - 47) § 44. Virkeområde § 45. Adgang til å bringe saker inn for Forbrukertilsynet og Markedsrådet § 46. Godkjenning av myndigheter og organisasjoner § 47. Innlemmelse av forordning om samarbeid mellom nasjonale myndigheter med ansvar for håndheving av forbrukervernlovgivning Kapittel 9. Straff og sivilrettslige sanksjoner (§§ 48 - 49) § 48. Straff § 48 a. Straff og sivilrettslige sanksjoner ved ulovlig bruk av geografiske betegnelser § 48 b. Vederlag og erstatning ved overtredelse av visse bestemmelser i kapittel 6 § 48 c. Avhjelpende tiltak for forbrukere § 49. Straffeprosessuelle regler Kapittel 10. Ikraftsetting, oppheving av tidligere lov, overgangsregler og endringer i andre lover (§§ 50 - 51) § 50. Ikraftsetting, oppheving av tidligere lov og overgangsregler § 51. Endringer i andre lover Europaparlaments- og rådsforordning (EU) 2017/2394 Europaparlaments- og rådsforordning (EU) 2017/2394 av 12. desember 2017 om samarbeid mellom nasjonale myndigheter med ansvar for håndheving av forbruk... Kapittel I Innledende bestemmelser Artikkel 1. Formål Artikkel 2. Virkeområde Artikkel 3. Definisjoner Artikkel 4. Melding om foreldelsesfrister Kapittel II Vedkommende myndigheter og deres myndighet Artikkel 5. Vedkommende myndigheter og sentrale kontaktorganer Artikkel 6. Samarbeid med sikte på anvendelse av denne forordning i medlemsstatene Artikkel 7. Utpekte organers rolle Artikkel 8. Opplysninger og lister Artikkel 9. Vedkommende myndigheters minimum av myndighet Artikkel 10. Utøvelse av et minimum av myndighet Kapittel III Ordning for gjensidig bistand Artikkel 11. Anmodninger om opplysninger Artikkel 12. Anmodninger om håndhevingstiltak Artikkel 13. Framgangsmåte for anmodninger om gjensidig bistand Artikkel 14. Avslag på å etterkomme en anmodning om gjensidig bistand Kapittel IV Samordnede undersøkelses- og håndhevingsordninger for utbredte overtredelser og for utbredte overtredelser med unionsdimensjon Artikkel 15. Framgangsmåte ved beslutninger mellom medlemsstater Artikkel 16. Allmenne prinsipper for samarbeid Artikkel 17. Iverksetting av samordnede tiltak og utpeking av koordinator Artikkel 18. Grunner til å avslå å delta i samordnede tiltak Artikkel 19. Undersøkelsestiltak i forbindelse med samordnede tiltak Artikkel 20. Forpliktende tilsagn i forbindelse med samordnede tiltak Artikkel 21. Håndhevingstiltak i forbindelse med samordnede tiltak Artikkel 22. Avslutning av de samordnede tiltakene Artikkel 23. Koordinatorens rolle Artikkel 24. Språkordning Artikkel 25. Språkordning for kommunikasjon med næringsdrivende Kapittel V Unionsomfattende virksomhet Artikkel 26. Varsler Artikkel 27. Eksterne varsler Artikkel 28. Utveksling av andre opplysninger som er relevante for å påvise overtredelser Artikkel 29. Kontrollaksjoner Artikkel 30. Samordning av annen virksomhet som bidrar til undersøkelse og håndheving Artikkel 31. Utveksling av tjenestemenn mellom vedkommende myndigheter Artikkel 32. Internasjonalt samarbeid Kapittel VI Felles ordninger Artikkel 33. Bruk og offentliggjøring av opplysninger samt taushetsplikt og forretningshemmeligheter Artikkel 34. Bruk av bevismateriale og undersøkelsesresultater Artikkel 35. Elektronisk database Artikkel 36. Avkall på tilbakebetaling av utgifter Artikkel 37. Prioriteringer for håndhevingen Kapittel VII Sluttbestemmelser Artikkel 38. Komité Artikkel 39. Meldinger Artikkel 40. Rapportering Artikkel 41. Oppheving Artikkel 42. Ikrafttredelse og anvendelse Vedlegg Direktiver og forordninger nevnt i artikkel 3 nr. 1 Ditt søk ga dessverre ingen treff. ➦ English version ➦ Gå til opprinnelig kunngjort versjon Lov om kontroll med markedsføring og avtalevilkår mv. (markedsføringsloven) Dato LOV-2009-01-09-2 Departement Barne- og familiedepartementet Sist endret LOV-2025-06-20-41 fra 01.07.2025 Ikrafttredelse 01.06.2009 Endrer LOV-1972-06-16-47 Kunngjort 09.01.2009 kl. 14.05 Rettet 25.10.2023 (vedheng om forordning (EU) 2017/2394) Korttittel Markedsføringsloven – mfl EØS/EU/Schengen EØS-avtalen vedlegg IX nr. 31e (direktiv 2002/65/EF ). EØS-avtalen vedlegg XIX nr. 1a (direktiv 98/6/EF ), nr. 2 (direktiv 2006/114/EF ), nr. 7d (direktiv 2009/22/EF ), nr. 7f (forordning (EU) 2017/2394 ), nr. 7g (direktiv 2005/29/EF endret ved direktiv (EU) 2019/2161 ), nr. 7i (direktiv 2011/83/EU endret ved direktiv (EU) 2019/2161 ), nr. 7n (direktiv (EU) 2019/771 ). Jf. tidligere lov 16 juni 1972 nr. 47 om kontroll med markedsføring og avtalevilkår (markedsføringsloven). Kapitteloversikt: Kapittel 1. Alminnelige bestemmelser (§§ 1 - 5) Kapittel 2. Handelspraksis overfor forbrukere (§§ 6 - 10 a) Kapittel 3. Særlige former for markedsføring mv. (§§ 11 - 18) Kapittel 4. Særlig om beskyttelse av barn (§§ 19 - 21) Kapittel 5. Kontroll med avtalevilkår mv. (§§ 22 - 24) Kapittel 6. Beskyttelse av næringsdrivendes interesser (§§ 25 - 31) Kapittel 7. Håndheving (§§ 32 - 43 c) Kapittel 8. Grenseoverskridende håndheving mv. (§§ 44 - 47) Kapittel 9. Straff og sivilrettslige sanksjoner (§§ 48 - 49) Kapittel 10. Ikraftsetting, oppheving av tidligere lov, overgangsregler og endringer i andre lover (§§ 50 - 51) Europaparlaments- og rådsforordning (EU) 2017/2394 Europaparlaments- og rådsforordning (EU) 2017/2394 av 12. desember 2017 om samarbeid mellom nasjonale myndigheter med ansvar for håndheving av forbruk... Kapittel 1. Alminnelige bestemmelser § 1. Hva loven gjelder Når ikke annet er bestemt, gjelder loven kontroll med markedsføring, handelspraksis og avtalevilkår i forbrukerforhold og stiller krav til god forretningsskikk mellom næringsdrivende. 0 Endret ved lov 2 juni 2017 nr. 31 (ikr. 1 jan 2018 iflg. res. 2 juni 2017 nr. 682 ). § 2. God markedsføringsskikk mv. Markedsføring må ikke stride mot god markedsføringsskikk. Ved vurderingen legges det vekt på om markedsføringen krenker allmenne etikk- og moraloppfatninger, eller om det tas i bruk støtende virkemidler. Annonsør og den som utformer reklame, skal sørge for at reklamen ikke er i strid med likeverdet mellom kjønnene, og at den ikke utnytter det ene kjønns kropp eller gir inntrykk av en støtende eller nedsettende vurdering av kvinne eller mann. Annonsør og den som utformer reklame, skal videre sørge for at reklamen der en kropps fasong, størrelse eller hud er endret ved retusjering eller annen manipulering, skal merkes. Departementet gir i forskrift nærmere bestemmelser om hvordan reklamen skal merkes, og om unntak fra merkeplikten. Ved vurderingen av om første eller annet ledd er overtrådt, legges det vekt på om markedsføringen, på grunn av utforming, format, omfang eller andre virkemidler, fremstår som særlig påtrengende. 0 Endret ved lov 11 juni 2021 nr. 62 (i kraft 1 juli 2022 iflg. res. 17 juni 2022 nr. 1043 ). § 3. Dokumentasjon av markedsføring Påstander i markedsføring om faktiske forhold, herunder om ytelsers egenskaper eller virkning, skal kunne dokumenteres. Dokumentasjonen skal foreligge på annonsørens hånd når markedsføringen skjer. 0 Endret ved lov 16 juni 2023 nr. 38 (i kraft 1 okt 2023 iflg. res. 16 juni 2023 nr. 930 ). § 4. Lovens stedlige virkeområde Loven gjelder for handlinger og vilkår som er rettet mot forbrukere eller næringsdrivende her i riket, med de begrensninger som følger av annen lovgivning. Med unntak av kapittel 6 gjelder loven også for handlinger og vilkår som har virkning i utlandet, når de er ulovlige også etter lovgivningen i landet der de har virkning. Kongen kan ved forskrift bestemme om og i hvilken utstrekning loven skal gjelde for Svalbard og Jan Mayen. § 5. Definisjoner I denne lov menes med a. forbruker: en fysisk person som ikke hovedsakelig handler som ledd i næringsvirksomhet, b. næringsdrivende: en fysisk eller juridisk person som utøver næringsvirksomhet, og enhver som handler i vedkommendes navn eller på vedkommendes vegne, c. ytelse: vare, tjeneste, fast eiendom, rettigheter og forpliktelser, d. handelspraksis: enhver handling, utelatelse, atferd eller framstilling, kommersiell kommunikasjon, herunder reklame og markedsføring, fra en næringsdrivendes side, som er direkte knyttet til å fremme salget av, selge eller levere en ytelse til forbrukerne, e. garanti: enhver forpliktelse som den næringsdrivende har påtatt seg overfor forbrukeren i forbindelse med omsetning av varer, tjenester eller andre ytelser som gir forbrukeren rettigheter i tillegg til rettighetene forbrukeren ellers har. Kapittel 2. Handelspraksis overfor forbrukere § 6. Urimelig handelspraksis Urimelig handelspraksis er forbudt. En handelspraksis er urimelig dersom den strider mot god forretningsskikk overfor forbrukere og er egnet til vesentlig å endre forbrukernes økonomiske atferd slik at de treffer beslutninger de ellers ikke ville ha truffet. Dersom en handelspraksis er rettet til en bestemt forbrukergruppe, eller dersom bare en klart identifiserbar gruppe av forbrukere er særlig sårbare på grunn av psykisk eller fysisk svakhet, alder eller godtroenhet og den næringsdrivende burde ha forstått dette, vurderes praksisens urimelighet ut fra den aktuelle forbrukergruppens perspektiv. Beskyttelsen av sårbare grupper berører ikke vanlig og rettmessig praksis der det fremsettes overdrevne påstander som ikke er ment å tas bokstavelig. En handelspraksis er alltid urimelig dersom den er villedende etter § 7 eller § 8 , eller aggressiv etter § 9 . Departementet fastsetter i forskrift de formene for handelspraksis som under enhver omstendighet skal anses som urimelige. § 7. Villedende handlinger En handelspraksis er villedende dersom den inneholder uriktige opplysninger og dermed er usannferdig eller på annen måte er egnet til å villede forbrukerne med hensyn til ett eller flere av følgende elementer: a. ytelsens eksistens eller art, b. ytelsens hovedegenskaper, for eksempel dens tilgjengelighet, fordeler eller risiko, ytelsens utførelse, mengde, sammensetning, spesifikasjoner, tilbehør, opprinnelse, hvordan eller når ytelsen produseres eller ytes, levering, bruk eller egnethet for et formål, resultater som kan forventes ved bruk, tester eller kontroll som er utført på ytelsen, eller ettersalgsservice og klagebehandling, c. omfanget av den næringsdrivendes forpliktelser, motiver for handelspraksisen og salgsprosessens art, eventuell erklæring eller symbol i forbindelse med direkte eller indirekte sponsing eller godkjenning av den næringsdrivende eller ytelsen, d. prisen på ytelsen eller hvordan prisen beregnes, eller eksistensen av en prisfordel, e. behovet for service, deler, utskifting eller reparasjoner, f. den næringsdrivendes eller den næringsdrivendes agents art, egenskaper og rettigheter, g. forbrukernes rettigheter, herunder rett til omlevering eller tilbakebetaling, eller risiko forbrukerne kan bli utsatt for, h. den næringsdrivendes forpliktelse til å følge bransjenormer. En handelspraksis er også villedende dersom: a. markedsføringen av en ytelse, herunder sammenlignende reklame, forårsaker forveksling med en konkurrents ytelse eller varemerke, handelsnavn eller andre kjennetegn b. en vare markedsføres som identisk med en vare som markedsføres i andre EU/EØS-stater, når disse varenes sammensetning eller egenskaper skiller seg vesentlig fra hverandre, med mindre det er begrunnet ut fra legitime og objektive faktorer. Praksisen anses likevel bare som villedende dersom den er egnet til å påvirke forbrukerne til å treffe en økonomisk beslutning som de ellers ikke ville ha truffet. 0 Endret ved lover 16 juni 2023 nr. 38 (i kraft 1 okt 2023 iflg. res. 16 juni 2023 nr. 930 ), 14 juni 2024 nr. 32 (i kraft 1 juli 2024 iflg. res. 14 juni 2024 nr. 956 ). § 8. Villedende utelatelser En handelspraksis er villedende dersom den, i sin konkrete sammenheng og etter en helhetsvurdering, utelater eller skjuler vesentlige opplysninger som forbrukerne ut fra sammenhengen trenger for å kunne ta en informert økonomisk beslutning eller presenterer opplysningene på en uklar, uforståelig, tvetydig eller uhensiktsmessig måte. En handelspraksis er også villedende dersom det ikke tydelig opplyses om at handelspraksisen har et kommersielt formål og dette ikke allerede fremgår tydelig av sammenhengen. Ved vurderingen av om opplysninger er utelatt, skal det tas i betraktning plass- eller tidsmessige begrensninger ved mediet som brukes til å formidle handelspraksisen, og eventuelle tiltak fra den næringsdrivende for å gjøre opplysningene tilgjengelige for forbrukerne på annen måte. Praksisen anses likevel bare som villedende dersom den er egnet til å påvirke forbrukerne til å treffe en økonomisk beslutning som de ellers ikke ville ha truffet. Ved oppfordring til kjøp regnes følgende opplysninger som vesentlige hvis de ikke allerede fremgår av sammenhengen: a. opplysninger om ytelsens hovedegenskaper, i relevant omfang for mediet og ytelsen b. opplysninger om den næringsdrivendes geografiske adresse og identitet og om relevant, geografisk adresse og identitet til den næringsdrivende som vedkommende opptrer på vegne av c. opplysninger om vilkår for betaling, levering og utførelse, dersom disse avviker fra kravene til god forretningsskikk overfor forbrukere d. for ytelser og transaksjoner som omfattes av angrerett eller avbestillingsrett, opplysninger om at det foreligger en slik rett e. opplysninger om prisen inklusive avgifter eller, hvis ytelsens art gjør at prisen ikke med rimelighet kan utregnes på forhånd, hvordan prisen beregnes. Der det er relevant, skal alle ytterligere omkostninger vedrørende frakt, levering eller porto oppgis. Hvis omkostningene ikke med rimelighet kan utregnes på forhånd, skal det opplyses om at det kan forekomme slike ytterligere omkostninger f. for ytelser som tilbys på nettbaserte markedsplasser, om tredjeparten som tilbyr ytelsene, er næringsdrivende eller ikke, på grunnlag av tredjepartens erklæring til tilbyderen av den nettbaserte markedsplassen. Med oppfordring til kjøp menes en kommersiell kommunikasjon som angir ytelsens egenskaper og pris på en egnet måte for den anvendte kommersielle kommunikasjonen og dermed setter forbrukerne i stand til å foreta et kjøp. Dersom forbrukere i et nettbasert grensesnitt gis mulighet til å søke etter ytelser som tilbys av ulike næringsdrivende eller forbrukere, anses generelle opplysninger om hovedparametrene som avgjør rangeringen av produktene som presenteres for forbrukeren som et resultat av søket, som vesentlige. Det samme gjelder opplysninger om den relative betydningen av disse parametrene sammenlignet med andre parametrer. Opplysningene skal gjøres tilgjengelige i en særskilt del av det nettbaserte grensesnittet som er direkte og lett tilgjengelig fra siden der søkeresultatene presenteres. Første til tredje punktum gjelder ikke for leverandører av nettbaserte søkemotorer som definert i artikkel 2 nr. 6 i forordning om rimelig forretningspraksis på plattformer (EU) 2019/1150. Når en næringsdrivende gir forbrukere tilgang til forbrukeromtaler av ytelser, anses opplysninger om hvorvidt og hvordan den næringsdrivende sikrer at de publiserte omtalene stammer fra forbrukere som faktisk har brukt eller kjøpt ytelsene, som vesentlige. 0 Endret ved lov 16 juni 2023 nr. 38 (i kraft 1 okt 2023 iflg. res. 16 juni 2023 nr. 930 ). § 9. Aggressiv handelspraksis En handelspraksis er aggressiv dersom den, i sin konkrete sammenheng og etter en helhetsvurdering, ved trakassering, tvang, herunder bruk av fysisk makt, eller utilbørlig påvirkning er egnet til vesentlig å begrense forbrukernes valgmuligheter eller atferd i forbindelse med en ytelse. Med utilbørlig påvirkning menes utnytting av en maktposisjon i forhold til forbrukere for å utøve press, også når det ikke trues med eller brukes fysisk makt, på en måte som vesentlig reduserer forbrukernes evne til å treffe en informert beslutning. Ved vurderingen av om en handelspraksis er aggressiv, skal det tas hensyn til a. tidspunkt, sted, art og varighet, b. bruk av truende eller utilbørlig språk eller atferd, c. den næringsdrivendes utnytting av en konkret uheldig hendelse eller omstendighet som er så alvorlig at den kan nedsette forbrukerens dømmekraft, som den næringsdrivende er klar over, til å påvirke forbrukerens beslutning i forbindelse med produktet, d. belastende eller uforholdsmessige hindringer som ikke følger av avtalen, som den næringsdrivende pålegger når forbrukerne ønsker å utøve rettigheter i henhold til avtalen, herunder rett til å heve en avtale eller bytte til en annen ytelse eller en annen næringsdrivende, e. enhver trussel om handlinger som er ulovlige. Praksisen anses likevel bare som aggressiv dersom den er egnet til å påvirke forbrukerne til å treffe en økonomisk beslutning som de ellers ikke ville ha truffet. § 10. Prismerking og informasjonsplikt m.m. Den som i næringsvirksomhet selger varer, tjenester eller andre ytelser til forbrukere, skal så langt det er praktisk mulig informere om prisene, slik at de lett kan ses av kundene. Departementet kan ved forskrift gi nærmere regler om gjennomføringen av plikten etter første ledd. For å lette kundenes bedømmelse av priser og kvalitet på varer og tjenester kan departementet ved forskrift påby næringsdrivende å iverksette tiltak utover det som følger av påbudet i første ledd. Slik forskrift om informasjonstiltak kan blant annet a. påby merking, oppslag eller annen underretning om pris, forretningsvilkår, kvalitet og andre egenskaper, b. gi påbud om sortering og bestemmelser om mål og vekt og opplysning om pris pr. enhet (jamførpris) for varer som frambys for salg, c. gi påbud om å opplyse om førpris der prisen på varer markedsføres som nedsatt. 0 Endret ved lover 2 juni 2017 nr. 32 (ikr. 1 juli 2017 iflg. res. 2 juni 2017 nr. 683 ), 16 juni 2023 nr. 38 (i kraft 1 okt 2023 iflg. res. 16 juni 2023 nr. 930 ). § 10 a. Informasjon om klageorgan mv. Næringsdrivende skal på en klar og forståelig måte gi informasjon til forbrukere om klageorgan som kan behandle en sak mellom partene, og som er innmeldt i henhold til godkjenningsloven § 25 . Informasjonen skal vise til klageorganenes hjemmesider på Internett. Informasjonen skal som et minimum gis i de generelle avtalevilkårene, hvor slike foreligger, og på den næringsdrivendes hjemmeside på Internett, hvor slik finnes. Informasjonen skal være lett tilgjengelig på hjemmesiden. Næringsdrivende skal informere forbrukeren i henhold til første ledd når det oppstår sak mellom partene, og det er klart at partene selv ikke kommer til en minnelig løsning. Informasjonen skal gis skriftlig eller på annet varig medium. Med varig medium forstås enhver innretning som gjør forbrukerne i stand til å lagre opplysninger på en slik måte at opplysningene i fremtiden er tilgjengelig i uendret form. 0 Tilføyd ved lov 17 juni 2016 nr. 29 (ikr. 1 juli 2016 iflg. res. 17 juni 2016 nr. 703 og 25 aug 2017 for tredje ledd iflg. res. 25 aug 2017 nr. 1287 ), endret ved lover 23 juni 2020 nr. 98 (ikr. 1 jan 2021 iflg. res. 23 juni 2020 nr. 1285 ), 20 juni 2025 nr. 41 (i kraft 1 juli 2025 iflg. res. 20. juni 2025 nr. 1097 ). Kapittel 3. Særlige former for markedsføring mv. § 11. Krav om betaling for varer, tjenester eller andre ytelser uten etter avtale mv. I næringsvirksomhet er det forbudt a. å kreve betaling for varer, tjenester eller andre ytelser uten etter avtale, b. å levere varer, tjenester eller andre ytelser med krav om betaling uten etter avtale. Ved leveranse i strid med første ledd bokstav b er mottakeren ikke forpliktet til å betale, så framt ikke noe annet er bestemt ved lov. I næringsvirksomhet er det forbudt å henvise forbrukere som skal ta kontakt med den næringsdrivende i forbindelse med en inngått avtale, til et telefonnummer som belaster forbrukeren med en høyere kostnad enn grunntakst. Før en avtale blir inngått, skal den næringsdrivende innhente forbrukerens uttrykkelige samtykke til enhver betaling utover vederlaget for hovedytelsen. Dersom slikt samtykke ikke er innhentet, men er lagt til grunn ved bruk av standardløsninger som forbrukeren må velge bort for å unngå tilleggsbetaling, har forbrukeren rett til å få tilbakeført tilleggsbetalingen. Departementet kan ved forskrift gi nærmere bestemmelser om krav til dokumentasjon og oppbevaring av dokumentasjon for inngåtte avtaler. 0 Endret ved lov 20 juni 2014 nr. 27 (ikr. 20 juni 2014 iflg. res. 20 juni 2014 nr. 776 ). § 12. Forbud mot telefonmarkedsføring i strid med reservasjon I næringsvirksomhet er det forbudt å rette telefonmarkedsføring mot forbrukere som har reservert seg mot slik markedsføring i Reservasjonsregisteret. I næringsvirksomhet er det forbudt å rette telefonmarkedsføring mot fysiske personer som har reservert seg mot slik markedsføring direkte hos den næringsdrivende. Det er likevel tillatt å rette telefonmarkedsføring mot fysiske personer som har reservert seg etter første eller annet ledd, dersom den fysiske personen har rettet en uttrykkelig anmodning til en bestemt næringsdrivende om å motta slik markedsføring fra den næringsdrivende. Anmodningen kan når som helst trekkes tilbake. Det er også tillatt å rette telefonmarkedsføring mot forbrukere som har reservert seg mot slik markedsføring i Reservasjonsregisteret, dersom det foreligger et eksisterende kunde- eller giverforhold og der den næringsdrivende har mottatt forbrukerens kontaktopplysninger i forbindelse med salg eller innsamling. Slik markedsføring kan bare gjelde næringsdrivendes egne ytelser tilsvarende dem som kunde- eller giverforholdet bygger på. For frivillige organisasjoner skal et eksisterende giverforhold også anses å foreligge dersom giveren etter første bidrag har samtykket til eller bedt om å bli kontaktet ved en senere anledning, eller giveren innenfor en treårsperiode har ytet sporadiske bidrag. 0 Endret ved lov 2 juni 2017 nr. 31 (ikr. 1 jan 2018 iflg. res. 2 juni 2017 nr. 682 ). § 13. Forbud mot markedsføring ved adressert post i strid med reservasjon I næringsvirksomhet er det forbudt å rette markedsføring ved adressert post mot forbrukere som har reservert seg mot slik markedsføring i Reservasjonsregisteret. I næringsvirksomhet er det forbudt å rette markedsføring ved adressert post mot fysiske personer som har reservert seg mot slik markedsføring direkte hos den næringsdrivende. Det er likevel tillatt å rette markedsføring ved adressert post mot fysiske personer som har reservert seg etter første eller annet ledd, dersom den fysiske personen har rettet en uttrykkelig anmodning til næringsdrivende om å motta slik markedsføring fra den næringsdrivende. Anmodningen kan når som helst trekkes tilbake. Det er også tillatt å rette markedsføring ved adressert post mot forbrukere som har reservert seg mot slik markedsføring i Reservasjonsregisteret, dersom det foreligger et eksisterende kunde- eller giverforhold der den næringsdrivende har mottatt forbrukerens kontaktopplysninger i forbindelse med salg eller innsamling. Slik markedsføring kan bare gjelde næringsdrivendes egne ytelser tilsvarende dem som kunde- eller giverforholdet bygger på. 0 Endret ved lov 2 juni 2017 nr. 31 (ikr. 1 jan 2018 iflg. res. 2 juni 2017 nr. 682 ). § 13 a. Felles regler for reservasjon mot telefonmarkedsføring og markedsføring ved adressert post Reservasjonsregisteret skal legge til rette for at forbrukere skal kunne velge å reservere seg kun mot markedsføring fra andre enn frivillige organisasjoner. Næringsdrivende skal oppdatere sitt adresseregister mot Reservasjonsregisteret før første gangs henvendelse og før henvendelse den måned markedsføring utføres. Næringsdrivende skal sørge for at fysiske personer enkelt og gebyrfritt skal kunne reservere seg mot markedsføring direkte hos den næringsdrivende. Departementet kan ved forskrift gi nærmere regler om Reservasjonsregisteret og direkte reservasjon hos den næringsdrivende. 0 Tilføyd ved lov 2 juni 2017 nr. 31 (ikr. 1 jan 2018 iflg. res. 2 juni 2017 nr. 682 ). § 14. Forbud mot telefonmarkedsføring på enkelte tidspunkter og å ringe fra skjult telefonnummer mv. I næringsvirksomhet er det forbudt å rette telefonmarkedsføring til forbrukere på lørdager, helgedager eller dager som i lov er likestilt med helgedager, og på virkedager før kl. 09.00 og etter kl. 21.00. I næringsvirksomhet er det forbudt å rette telefonmarkedsføring til forbrukere fra skjult telefonnummer og fra telefonnummer som ikke er registrert og søkbart i nummeropplysningstjenestene. 0 Endret ved lov 2 juni 2017 nr. 31 (ikr. 1 jan 2018 iflg. res. 2 juni 2017 nr. 682 ). § 15. Begrensninger i bruk av visse kommunikasjonsmetoder I næringsvirksomhet er det forbudt, uten mottakerens forutgående samtykke, å rette markedsføringshenvendelser til fysiske personer ved elektroniske kommunikasjonsmetoder som tillater individuell kommunikasjon, som for eksempel elektronisk post, telefaks eller automatisert oppringningssystem (talemaskin). Krav om forhåndssamtykke etter første ledd gjelder likevel ikke for markedsføring der den fysiske personen kontaktes muntlig ved telefon. Krav om forhåndssamtykke etter første ledd gjelder heller ikke markedsføring ved elektronisk post i eksisterende kundeforhold der den næringsdrivende avtaleparten har mottatt kundens elektroniske adresse i forbindelse med salg. Markedsføringen kan bare gjelde den næringsdrivendes egne varer, tjenester eller andre ytelser tilsvarende dem som kundeforholdet bygger på. Når den elektroniske adressen samles inn, og eventuelt ved hver enkelt senere markedsføringshenvendelse, skal kunden enkelt og gebyrfritt gis anledning til å reservere seg mot slike henvendelser. Med elektronisk post menes i denne bestemmelse enhver henvendelse i form av tekst, tale, lyd eller bilde som sendes via et elektronisk kommunikasjonsnett, og som kan lagres i nettet eller i mottakerens terminalutstyr inntil mottakeren henter den. Herunder omfattes tekst- og multimediemeldinger til mobiltelefon. Ehandelslovens bestemmelser, herunder § 9 om elektronisk markedsføring, gjelder i tillegg til bestemmelsen her. § 16. Opplysningsplikt ved uanmodet telefonmarkedsføring og markedsføring ved adressert post Ved uanmodet telefonmarkedsføring eller markedsføring ved adressert post skal den næringsdrivende opplyse hvem som har gitt personopplysningene som ligger til grunn for henvendelsen. Der det er relevant, skal den næringsdrivende informere om retten til å reservere seg i Reservasjonsregisteret og direkte hos den næringsdrivende. Ved uanmodet telefonmarkedsføring til forbrukere skal den næringsdrivende straks presentere seg og opplyse om at henvendelsen skjer i markedsføringshensikt. Dersom henvendelsen skjer på vegne av en annen, skal dette opplyses. 0 Endret ved lover 20 juni 2014 nr. 27 (ikr. 20 juni 2014 iflg. res. 20 juni 2014 nr. 776 ), 2 juni 2017 nr. 31 (ikr. 1 jan 2018 iflg. res. 2 juni 2017 nr. 682 ). § 16 a. Særskilt om frivillige organisasjoners virksomhet som ikke skjer i næring Der frivillige organisasjoners virksomhet ikke reguleres av lovens alminnelige regler, gjelder følgende: a. Fysiske personer kan reservere seg mot frivillige organisasjoners innsamlinger ved telefonmarkedsføring og markedsføring ved adressert post. Reglene for telefonmarkedsføring og markedsføring ved adressert post i § 12 , § 13 , § 13 a annet til fjerde ledd, § 14 og § 16 gjelder tilsvarende for frivillige organisasjoners innsamlinger. b. Det er forbudt for frivillige organisasjoner å sende en forespørsel om økonomisk støtte til fysiske personer som er egnet til å bli oppfattet som et krav om betaling. Departementet kan ved forskrift gi nærmere regler om utformingen av forespørsler om å gi økonomisk støtte. 0 Tilføyd ved lov 2 juni 2017 nr. 31 (ikr. 1 jan 2018 iflg. res. 2 juni 2017 nr. 682 ), endret ved lov 16 juni 2023 nr. 38 (i kraft 1 okt 2023 iflg. res. 16 juni 2023 nr. 930 ). § 17. Levering av uadressert reklame og gratis aviser I næringsvirksomhet er det forbudt å levere ut eller å gi en formidler i oppdrag å levere ut uadressert reklame eller gratis aviser til forbrukere som klart har tilkjennegitt at de motsetter seg dette. En formidler er likevel ikke ansvarlig for leveringen hvis formidleren har fått opplyst, og har grunn til å anta, at det som leveres ut, ikke er reklame eller gratis avis. Innstikk i aviser og andre trykksaker, som er omfattet av redaktøransvaret, anses ikke som uadressert reklame eller gratis avis etter denne bestemmelsen. 0 Endret ved lov 19 juni 2009 nr. 43 (ikr. 1 juli 2009 iflg. res. 19 juni 2009 nr. 821 ). § 17 a. Begrensninger ved uanmodet dørsalg mv. Det skal i næringsvirksomhet ikke rettes markedsføringshenvendelser ved hjemmebesøk (dørsalg) til forbrukere som klart har tilkjennegitt at de motsetter seg dette. I næringsvirksomhet skal uanmodet dørsalg til forbrukere ikke finne sted i tidsrommet fra kl. 21.00 til kl. 09.00. Slikt dørsalg skal i næringsvirksomhet heller ikke finne sted på lørdager, helgedager eller dager som i lov er likestilt med helgedager. Annet punktum gjelder ikke for frivillige organisasjoners næringsvirksomhet. Ved uanmodet dørsalg skal den næringsdrivende straks presentere seg og opplyse om at henvendelsen skjer i markedsføringshensikt. Der det er relevant, skal den næringsdrivende også informere om retten til å motsette seg dørsalg etter første ledd og retten til å reservere seg mot dørsalg direkte hos den næringsdrivende. Ved avtaler inngått ved uanmodet dørsalg der kontraktssummen overstiger 1 500 kroner, kan den næringsdrivende ikke kreve betaling før tidligst 14 dager etter at tjenesten eller varen er levert. 0 Tilføyd ved lov 16 juni 2023 nr. 38 (i kraft 1 okt 2023 iflg. res. 16 juni 2023 nr. 930 ). § 18. Tilleggsfordel ved markedsføring til forbrukere Næringsdrivende som i markedsføring tilbyr forbrukerne en tilleggsfordel eller en mulighet for å oppnå en slik fordel, eksempelvis i form av rabatter, gaver, deltakelse i konkurranser eller spill, skal sikre at vilkårene for å benytte seg av tilbudet er klare og lett tilgjengelige for forbrukerne. 0 Endret ved lover 3 sep 2010 nr. 53 (ikr. 1 jan 2011 iflg. res. 3 sep 2010 nr. 1245 ), 21 juni 2013 nr. 57 (ikr. 1 juli 2013 iflg. res. 21 juni 2013 nr. 714 , uten å endre henvisninger til § 18 ellers i loven). Kapittel 4. Særlig om beskyttelse av barn § 19. Alminnelig bestemmelse Når en handelspraksis rettes mot barn, eller for øvrig kan ses eller høres av barn, skal det vises særlig aktsomhet overfor barns påvirkelighet, manglende erfaring og naturlige godtroenhet. Ved vurderingen av om en handelspraksis er i strid med bestemmelser i eller i medhold av denne lov, skal det tas hensyn til alder, utvikling og andre forhold som gjør barn spesielt sårbare. § 20. Urimelig handelspraksis overfor barn Ved vurderingen av om en handelspraksis er urimelig etter § 6 skal det legges vekt på om handelspraksisen er særskilt rettet mot barn. Selv om handelspraksisen ikke er særskilt rettet mot barn, skal det legges vekt på om den, på grunn av art eller produkt, er egnet til å påvirke barn, og om den næringsdrivende kan forventes å forutse barns særlige sårbarhet for praksisen. Det er forbudt å ta med i reklame direkte oppfordringer til barn om å kjøpe annonserte ytelser eller overtale foreldrene eller andre voksne til å kjøpe de annonserte ytelsene til dem. 0 Endret ved lov 3 sep 2010 nr. 53 (ikr. 1 jan 2011 iflg. res. 3 sep 2010 nr. 1245 ). § 21. Særlig om god markedsføringsskikk overfor barn Når markedsføring overfor barn vurderes etter § 2 , skal det blant annet legges vekt på om markedsføringen a. oppfordrer til lovbrudd, farlig atferd eller brudd med vanlige sikkerhetsnormer, b. spiller på sosial usikkerhet, dårlig samvittighet, dårlig selvtillit eller bidrar til kroppspress, c. bruker skremmende virkemidler eller er egnet til å skape frykt eller angst, eller d. bruker aggressive virkemidler som vold, seksualitet eller rusmidler. 0 Endret ved lov 11 juni 2021 nr. 62 (i kraft 1 juli 2022 iflg. res. 17 juni 2022 nr. 1043 ). Kapittel 5. Kontroll med avtalevilkår mv. § 22. Urimelige avtalevilkår I næringsvirksomhet skal det overfor forbrukere ikke nyttes eller tilsiktes å nytte urimelige avtalevilkår. Tilsvarende gjelder for vilkår overfor sammenslutninger som ikke hovedsakelig handler som ledd i næringsvirksomhet, forutsatt at avtalen skal tjene medlemmenes personlige formål. Ved rimelighetsvurderingen skal det legges vekt på hensynet til balanse mellom partenes rettigheter og plikter og på hensynet til klarhet i kontraktsforhold. Første og annet ledd gjelder ikke for innholdet i prisvilkår og i lønns- og arbeidsvilkår i tjeneste hos andre. Kongen kan gi nærmere regler om at første og annet ledd heller ikke skal gjelde for andre spesielle kontraktsforhold. 0 Endret ved lov 16 juni 2023 nr. 38 (i kraft 1 okt 2023 iflg. res. 16 juni 2023 nr. 930 ). § 23. Krav til garantivilkår i forbrukerforhold Ytes det garanti, skal det på en tydelig og lettfattelig måte opplyses om følgende i garantivilkårene: a. garantiens innhold, herunder eventuelle begrensninger og særlige betingelser, b. at forbrukerens rettigheter etter aktuell og nærmere angitt lovgivning kommer i tillegg til garantien, og at disse rettighetene ikke berøres av garantien, c. hva som er nødvendig for å benytte garantien, herunder garantiens varighet og geografiske virkeområde samt garantigiverens navn og adresse, d. lengstefristen for reklamasjon etter aktuell og nærmere angitt lovgivning, dersom den er lengre enn garantitiden, e. at det uansett kan reklameres på ytelsen i sin helhet etter aktuell og nærmere angitt lovgivning, dersom garantien er begrenset, for eksempel ved at garantien kun gjelder en del av ytelsen eller bare deler av utbedringskostnadene dekkes av garantien. Der markedsføringen forut for avtaleinngåelsen er rettet til norske forbrukere, skal garantivilkårene være utformet på norsk. Garantivilkårene skal utleveres til forbrukeren på et varig medium senest ved levering av ytelsen. 0 Endret ved lov 16 juni 2023 nr. 60 (i kraft 1 jan 2024 iflg. res. 16 juni 2023 nr. 909 ). § 24. Avgrensning mot konkurranseloven Konkurranseloven § 10 gjelder ikke ved bruk av kontraktsvilkår som er fremforhandlet i samarbeid med Forbrukertilsynet. 0 Endret ved lov 16 juni 2017 nr. 49 (ikr. 1 jan 2018 iflg. res. 16 juni 2017 nr. 772 ). Kapittel 6. Beskyttelse av næringsdrivendes interesser § 25. God forretningsskikk I næringsvirksomhet må det ikke foretas handling som strider mot god forretningsskikk næringsdrivende imellom. § 26. Villedende forretningsmetoder I næringsvirksomhet er det forbudt å anvende uriktig eller av annen grunn villedende fremstilling som er egnet til å påvirke etterspørselen etter eller tilbudet av varer, tjenester eller andre ytelser. Med fremstilling menes i dette kapittel enhver form for meddelelse eller utsagn i tale, skrift eller på annen måte, således også betegnelser, bilder, demonstrasjoner, emballasjens form, størrelse eller utstyr og lignende. Departementet kan ved forskrift gi nærmere bestemmelser om sammenlignende reklame. § 27. Utilstrekkelig veiledning mv. I næringsvirksomhet er det forbudt å anvende fremstilling som er egnet til å påvirke etterspørselen etter eller tilbudet av varer, tjenester eller andre ytelser, når fremstillingen ikke gir forsvarlig eller tilstrekkelig veiledning eller trekker inn uvedkommende forhold, og derfor må anses urimelig. § 28. Presentasjon av markedsføring Markedsføring skal utformes og presenteres slik at den tydelig fremstår som markedsføring. 0 Opphevet ved lov 27 mars 2020 nr. 15 (ikr. 1 jan 2021 iflg. res. 11 des 2020 nr. 2721 , for overgangsbestemmelser se dens punkt 5), tilføyd ved lov 16 juni 2023 nr. 38 (i kraft 1 okt 2023 iflg. res. 16 juni 2023 nr. 930 ). § 29. (Opphevet) 0 Opphevet ved lov 27 mars 2020 nr. 15 (ikr. 1 jan 2021 iflg. res. 11 des 2020 nr. 2721 , for overgangsbestemmelser se dens punkt 5). § 30. Etterligning av annens produkt I næringsvirksomhet er det forbudt å anvende etterlignede kjennetegn, produkter, kataloger, reklamemidler eller andre frambringelser på slik måte og under slike omstendigheter at det må anses som en urimelig utnyttelse av en annens innsats eller resultater og fører med seg fare for forveksling. § 31. Uriktige geografiske betegnelser for vin og brennevin I næringsvirksomhet er det forbudt å anvende geografiske vin- eller brennevinsbetegnelser for vin og brennevin som ikke har den geografiske opprinnelsen som betegnelsen utpeker. Dette gjelder selv om den faktiske opprinnelsen også er angitt, eller den geografiske betegnelsen er oversatt eller følges av uttrykk som «slag», «type», «imitasjon» e.l. Kapittel 7. Håndheving § 32. Myndighetene og deres uavhengighet mv. Forbrukertilsynet og Markedsrådet skal føre kontroll med næringsdrivendes handelspraksis og avtalevilkår i samsvar med kapittel 7 . Forbrukertilsynet og Markedsrådet er faglig uavhengige forvaltningsorganer som er administrativt underordnet departementet. Kongen og departementet kan ikke styre Forbrukertilsynets eller Markedsrådets utøving av myndighet i enkeltsaker eller generelle lovtolkning. Departementet behandler ikke avgjørelser fattet av Forbrukertilsynet eller Markedsrådet. Departementet behandler likevel klager på andre avgjørelser enn vedtak som Markedsrådet treffer i første instans, som kan påklages etter forvaltningsloven. Departementet behandler også klager på avslag på begjæring om innsyn etter offentleglova. Dersom en næringsvirksomhet som faller inn under denne loven, også går inn under regulerings- eller kontrollbestemmelser i andre lover, kan Kongen gi nærmere regler om den innbyrdes avgrensningen av de forskjellige myndighetenes virkeområde og om samarbeidet mellom dem. 0 Endret ved lover 19 juni 2009 nr. 43 (ikr. 1 juli 2009 iflg. res. 19 juni 2009 nr. 821 ), 16 juni 2017 nr. 49 (ikr. 1 jan 2018 iflg. res. 16 juni 2017 nr. 772 ). § 33. Myndighetenes organisering Forbrukertilsynet ledes av en direktør. Direktøren åremålsbeskikkes av Kongen for en periode på seks år, med mulighet for gjenoppnevning én gang. Markedsrådet skal ha en leder, en nestleder og så mange medlemmer som er nødvendig for å utføre Markedsrådets oppgaver. Markedsrådets leder og nestleder skal fylle kravene til dommere i domstolloven § 53 første ledd og § 54 annet ledd. Leder, nestleder og øvrige medlemmer oppnevnes av Kongen for fire år. 0 Endret ved lov 16 juni 2017 nr. 49 (ikr. 1 jan 2018 iflg. res. 16 juni 2017 nr. 772 ). § 34. Opplysningsplikt og stedlig kontroll mv. Enhver plikter å gi Forbrukertilsynet og Markedsrådet de opplysningene disse myndighetene krever for å kunne utføre sine gjøremål etter loven, herunder opplysninger som er nødvendige for å vurdere om en handelspraksis er urimelig. Opplysningene kan kreves gitt skriftlig eller muntlig, innen en fastsatt frist. På samme vilkår som nevnt i første og annet punktum kan alle typer informasjon og bærere av slik informasjon kreves utlevert. Forbrukertilsynet og Markedsrådet kan undersøke alle lokaler, grunn, innretninger og utstyr, herunder transportmidler, som den næringsdrivende bruker i sin næringsvirksomhet. Representanter for eller ansatte hos den næringsdrivende plikter å gi nødvendig veiledning og bistand ved gjennomføringen av kontrollen. Forbrukertilsynet og Markedsrådet kan anmode om bistand fra politiet til å gjennomføre kontrollen. Forbrukertilsynet og Markedsrådet kan selv ta beslag i dokumenter og gjenstander, og ta kopier, som de finner påkrevet for å utføre sine gjøremål etter loven. Beslaget kan bare opprettholdes så lenge og i det omfanget det er nødvendig. Taushetsplikten som følger av lov, pålegg eller avtale, er ikke til hinder for opplysningsplikten, eller retten til å foreta stedlig kontroll og beslag, etter denne paragrafen. Dette gjelder likevel ikke opplysninger, dokumenter, gjenstander eller annet som er omfattet av taushetsplikten som nevnt i straffeprosessloven §§ 117 til 120 , med unntak av § 118 første ledd første punktum. Når det er mistanke om overtredelse av bestemmelser som Forbrukertilsynet fører tilsyn med etter § 35 første ledd, og særlige hensyn gjør det nødvendig, kan en tilbyder av tilgang til elektronisk kommunikasjonsnett eller -tjeneste pålegges å gi opplysninger om antall markedsføringshenvendelser ved elektroniske kommunikasjonsmetoder, avtalebasert hemmelig telefonnummer eller andre abonnementsopplysninger, samt elektronisk kommunikasjonsadresse, selv om opplysningene er omfattet av straffeprosessloven § 118 første ledd annet punktum. Forbrukertilsynet kan kjøpe varer og tjenester, om nødvendig med skjult identitet, for å avdekke brudd på bestemmelser som Forbrukertilsynet fører tilsyn med etter § 35 første ledd, og for å innhente bevis til bruk i Forbrukertilsynets saksbehandling. Forbrukertilsynet kan helt eller delvis kreve tilbake kjøpesummen eller kreve betalingskrav ettergitt, i den grad dette ikke fører til en uforholdsmessig ulempe for den næringsdrivende. 0 Endret ved lover 16 juni 2017 nr. 49 (ikr. 1 jan 2018 iflg. res. 16 juni 2017 nr. 772 ), 20 mai 2020 nr. 42 (ikr. 1 juli 2020 iflg. res 20 mai 2020 nr. 1032 ). § 35. Forbrukertilsynets oppgaver Forbrukertilsynet fører tilsyn med at bestemmelsene i denne loven kapittel 1 til 5, og bestemmelsene gitt i medhold av denne loven, overholdes. Forbrukertilsynet skal videre føre slikt tilsyn som det er pålagt etter annet regelverk. Forbrukertilsynet fører tilsyn ut fra hensynet til forbrukerne. Tilsynet etter § 2 annet ledd første punktum skjer likevel ut fra hensynet til likestilling mellom kjønnene, særlig med vekt på hvordan kvinner fremstilles. Tilsynet etter § 10 med forskrifter skjer ut fra hensynet til at forbrukerne skal kunne orientere seg i markedet og enkelt sammenligne priser. 0 Endret ved lover 16 juni 2017 nr. 49 (ikr. 1 jan 2018 iflg. res. 16 juni 2017 nr. 772 ), 11 juni 2021 nr. 62 (i kraft 1 juli 2022 iflg. res. 17 juni 2022 nr. 1043 ). § 36. Forbrukertilsynets saksbehandling og vedtakskompetanse Forbrukertilsynet skal av eget tiltak, eller etter henvendelse fra andre, søke å påvirke næringsdrivende til å innrette seg etter bestemmelsene som Forbrukertilsynet skal føre tilsyn med etter § 35 , herunder ved å føre forhandlinger med de næringsdrivende eller deres organisasjoner. Dersom Forbrukertilsynet finner at en næringsdrivende handler i strid med bestemmelsene nevnt i § 35 , kan Forbrukertilsynet innhente skriftlig bekreftelse på at det ulovlige forholdet skal opphøre, eller fatte vedtak. Forbrukertilsynet kan også innhente skriftlig bekreftelse på at næringsdrivende skal tilby avhjelpende tiltak til berørte forbrukere. 0 Endret ved lover 16 juni 2017 nr. 49 (ikr. 1 jan 2018 iflg. res. 16 juni 2017 nr. 772 ), 20 mai 2020 nr. 42 (ikr. 1 juli 2020 iflg. res 20 mai 2020 nr. 1032 ). § 37. Markedsrådets oppgaver mv. Markedsrådet behandler klager på Forbrukertilsynets vedtak, øvrige avgjørelser som kan påklages etter forvaltningsloven og avgjørelser etter annet ledd. Markedsrådet behandler også klager på avgjørelser andre instanser enn Forbrukertilsynet har avgjort, når dette følger av annet regelverk. Forbrukertilsynets avgjørelser om at vilkår eller handelspraksis er lovlig, eller at en sak ikke skal prioriteres, kan klages inn for Markedsrådet av næringsdrivende eller forbrukere som berøres av handlingen eller vilkåret, eller av en sammenslutning av næringsdrivende, forbrukere eller lønnstakere. Markedsrådets vedtak kan ikke påklages. 0 Endret ved lov 16 juni 2017 nr. 49 (ikr. 1 jan 2018 iflg. res. 16 juni 2017 nr. 772 ). § 38. Forskrift Departementet kan ved forskrift gi nærmere bestemmelser om Forbrukertilsynets og Markedsrådets organisering, oppgaver og saksbehandling. 0 Endret ved lov 16 juni 2017 nr. 49 (ikr. 1 jan 2018 iflg. res. 16 juni 2017 nr. 772 ). § 39. Forbrukertilsynets og Markedsrådets vedtak Forbrukertilsynet og Markedsrådet kan, dersom de finner at inngrep tilsies av hensyn som nevnt i § 35 annet ledd, fatte enkeltvedtak om: a. forbud eller påbud etter § 40 b. tvangsmulkt etter § 41 c. overtredelsesgebyr etter § 42 . Et vedtak etter bokstav a og b gjelder i fem år dersom ikke annet fremgår av vedtaket. Vedtaket kan maksimalt gjelde i ti år. Vedtaket kan fornyes. Forbrukertilsynet kan fatte vedtak etter første ledd bokstav a med midlertidig virkning dersom det er rimelig grunn til å anta at det foreligger brudd på bestemmelser som Forbrukertilsynet fører tilsyn med etter § 35 , og det foreligger en risiko for alvorlig skade på forbrukernes interesser. Et vedtak med midlertidig virkning skal gjelde for en bestemt tid som ikke kan overstige tre uker fra virkningstidspunktet. Vedtaket kan fornyes dersom vilkårene i første punktum er oppfylt. Vedtak etter første og annet ledd kan også rettes mot medvirkere. Dette gjelder likevel ikke ved vedtak mot reklame i strid med kringkastingsloven § 3-1 første ledd og forskrifter gitt i medhold av kringkastingsloven § 3-1 tredje ledd. § 48 femte ledd gjelder tilsvarende. Søksmål over Markedsrådets eller Forbrukertilsynets vedtak må reises innen seks måneder fra parten mottok underretning om vedtaket. Fristen beregnes etter reglene i domstolloven §§ 148 og 149 . Det kan gis oppfriskning for oversittelse av fristen etter reglene i tvisteloven §§ 16-12 til 16-14 . 0 Endret ved lover 16 juni 2017 nr. 49 (ikr. 1 jan 2018 iflg. res. 16 juni 2017 nr. 772 ), 21 juni 2019 nr. 58 (ikr. 1 juli 2019 iflg. res. 21 juni 2019 nr. 812 ), 20 mai 2020 nr. 42 (ikr. 1 juli 2020 iflg. res 20 mai 2020 nr. 1032 ). § 40. Forbuds- og påbudsvedtak Det kan nedlegges forbud og gis påbud for å sikre at bestemmelser som nevnt i § 35 første ledd overholdes. Det kan forbys å nytte eller tilsikte å nytte vilkår som nevnt i § 22 . 0 Endret ved lover 16 juni 2017 nr. 49 (ikr. 1 jan 2018 iflg. res. 16 juni 2017 nr. 772 ), 20 mai 2020 nr. 42 (ikr. 1 juli 2020 iflg. res 20 mai 2020 nr. 1032 ). § 41. Vedtak om tvangsmulkt For å sikre at vedtak etter § 40 eller bekreftelser etter § 36 annet ledd overholdes, skal det fastsettes en tvangsmulkt som må betales dersom vedtaket eller bekreftelsen ikke blir etterlevd. Fastsettelse av tvangsmulkt kan unnlates dersom særlige grunner tilsier det. Tvangsmulkten kan fastsettes som en løpende mulkt eller som et engangsbeløp. Ved fastsettelsen av tvangsmulkten skal det legges vekt på at det ikke skal lønne seg å overtre vedtaket. For å sikre at pålegg etter § 34 første ledd etterkommes, kan det fastsettes en tvangsmulkt som skal betales dersom pålegget ikke etterkommes. Annet ledd første punktum gjelder tilsvarende. Endelig vedtak om betaling av tvangsmulkt er tvangsgrunnlag for utlegg. I særlige tilfeller kan påløpt mulkt reduseres eller frafalles. Departementet kan ved forskrift fastsette nærmere regler om ileggelse av tvangsmulkt. 0 Endret ved lover 16 juni 2017 nr. 49 (ikr. 1 jan 2018 iflg. res. 16 juni 2017 nr. 772 ), 20 mai 2020 nr. 42 (ikr. 1 juli 2020 iflg. res. 20 mai 2020 nr. 1032 , tidligere § 42). Endres ved lov 25 april 2025 nr. 12 (i kraft 1 jan 2026 iflg. res. 10 juni 2025 nr. 967 ). § 42. Vedtak om overtredelsesgebyr Ved forsettlig eller uaktsom overtredelse av § 2 annet ledd annet punktum , § 6 , § 10 , § 11 , § 12 , § 13 , § 13 a , § 14 første ledd , § 15 , § 16 , § 16 a første ledd bokstav a , § 17 , § 17 a , § 18 , § 20 annet ledd , § 21 jf. § 2 eller § 22 eller av forskrift gitt i medhold av § 6 femte ledd eller § 10 , som anses som vesentlig eller har skjedd gjentatte ganger, kan den ansvarlige ilegges et overtredelsesgebyr. Der den næringsdrivende, eller noen som opptrer på den næringsdrivendes vegne, forsettlig eller uaktsomt bryter bistandsplikten ved stedlig kontroll etter § 34 annet ledd, kan den næringsdrivende ilegges overtredelsesgebyr. Departementet kan ved forskrift gi nærmere regler om utmåling av overtredelsesgebyr. 0 Endret ved lover 3 sep 2010 nr. 53 (ikr. 1 jan 2011 iflg. res. 3 sep 2010 nr. 1245 ), 20 juni 2014 nr. 27 (ikr. 20 juni 2014 iflg. res. 20 juni 2014 nr. 776 ), 2 juni 2017 nr. 31 (ikr. 1 jan 2018 iflg. res. 2 juni 2017 nr. 682 ), 16 juni 2017 nr. 49 (ikr. 1 jan 2018 iflg. res. 16 juni 2017 nr. 772 ), 20 mai 2020 nr. 42 (ikr. 1 juli 2020 iflg. res. 20 mai 2020 nr. 1032 , tidligere § 43), 11 juni 2021 nr. 62 (i kraft 1 juli 2022 iflg. res. 17 juni 2022 nr. 1043 ), 16 juni 2023 nr. 38 (i kraft 1 okt 2023 iflg. res. 16 juni 2023 nr. 930 ), 20 juni 2025 nr. 41 (i kraft 1 juli 2025 iflg. res. 20. juni 2025 nr. 1097 ). § 43. Pålegg om fjerning av digitalt nettinnhold mv. Dersom en overtredelse av bestemmelser som Forbrukertilsynet fører tilsyn med etter § 35 første ledd, medfører en risiko for alvorlig skade på forbrukernes interesser, og det ikke finnes andre effektive midler for å stanse overtredelsen, kan retten etter begjæring fra Forbrukertilsynet pålegge a. en vertstjenesteleverandør eller en eier av et nettbasert grensesnitt å fjerne innhold på grensesnittet eller innta en tydelig advarsel som forbrukerne ser når de får tilgang til det nettbaserte grensesnittet, b. en internettilbyder å begrense tilgangen til et nettbasert grensesnitt, c. en vertstjenesteleverandør å fjerne, deaktivere eller begrense tilgangen til et nettbasert grensesnitt, d. en registerenhet for toppdomener eller en domeneregistrar å slette, suspendere eller omregistrere et fullt kvalifisert domenenavn til Forbrukertilsynet. Ved vurderingen av om pålegg skal gis, skal det blant annet tas hensyn til informasjons- og ytringsfriheten, forbrukernes interesser, saksøktes interesser samt mulighetene for mindre inngripende tiltak. 0 Tilføyd ved lov 20 mai 2020 nr. 42 (ikr. 1 juli 2020 iflg. res. 20 mai 2020 nr. 1032 ). § 43 a. Midlertidig forføyning ved pålegg etter § 43 Retten treffer pålegg etter § 43 som midlertidig forføyning etter reglene i tvisteloven kapittel 32 og 34 , med de tilpasninger som følger av § 43 b og § 43 c . Den som overtrer regelverket etter § 43 første ledd og den som skal gjennomføre pålegget etter § 43 første ledd bokstav a til d, får stilling som saksøkt. Begjæring om midlertidig forføyning settes frem skriftlig for Oslo byfogdembete. Begjæringen må angi alle partene. I begjæringen skal det redegjøres for de grunner den bygger på. Dokumenter som påberopes og som saksøkeren er i besittelse av, skal følge med begjæringen. 0 Tilføyd ved lov 20 mai 2020 nr. 42 (ikr. 1 juli 2020 iflg. res. 20 mai 2020 nr. 1032 ). § 43 b. Rettens avgjørelse mv. Dersom den som overtrer regelverket etter § 43 første ledd er ukjent eller har ukjent adresse, kan kjennelse som beslutter midlertidig forføyning etter § 43 a første ledd, treffes uten at den som overtrer regelverket innkalles til muntlig forhandling. Meddelelser fra retten til den som overtrer regelverket etter § 43 første ledd kan i så fall unnlates. I tilfeller som nevnt i første punktum kan den som overtrer regelverket etter § 43 første ledd kreve etterfølgende muntlige forhandlinger etter tvisteloven § 32-8 . Dersom en ankesak ikke er avgjort når den som overtrer regelverket etter § 43 første ledd krever etterfølgende muntlige forhandlinger etter tvisteloven § 32-8 , skal behandlingen av ankesaken stanses. Ankesaken og avgjørelser i ankesaken som gjelder sakens realitet, faller bort dersom retten treffer ny realitetsavgjørelse etter etterfølgende muntlige forhandlinger. Rettens avgjørelse truffet på grunnlag av etterfølgende muntlige forhandlinger kan påankes. 0 Tilføyd ved lov 20 mai 2020 nr. 42 (ikr. 1 juli 2020 iflg. res. 20 mai 2020 nr. 1032 ). § 43 c. Forholdet til tvistelovens regler Den som skal gjennomføre pålegget etter § 43 første ledd bokstav a til d kan bare ilegges ansvar for saksøkerens sakskostnader etter tvisteloven kapittel 20 i ankesak der denne parten har anket. Det kan likevel ilegges sakskostnader etter tvisteloven § 20-4 bokstav c. Tvisteloven § 32-9 gjelder ikke for den som skal gjennomføre pålegget etter § 43 første ledd bokstav a til d. Tvisteloven § 34-6 første ledd bokstav c gjelder ikke der saksøkeren har fått medhold i kravet. 0 Tilføyd ved lov 20 mai 2020 nr. 42 (ikr. 1 juli 2020 iflg. res. 20 mai 2020 nr. 1032 ). Kapittel 8. Grenseoverskridende håndheving mv. § 44. Virkeområde Bestemmelsene i dette kapitlet får anvendelse på handlinger foretatt i næringsvirksomhet som strider mot bestemmelser som etter EØS-avtalen beskytter forbrukernes kollektive interesser slik de er gjennomført i norsk rett. §§ 45 og 46 får anvendelse på handlinger som strider mot bestemmelser som gjennomfører EØS-lovgivningen som er tatt inn i vedlegg 1 til europaparlaments- og rådsdirektiv 2009/22/EF om nedlegging av forbud med hensyn til vern av forbrukernes interesser. Bestemmelsene får kun anvendelse på handlinger foretatt i næringsvirksomhet i Norge som har virkning i en annen EØS-stat eller som er foretatt i næringsvirksomhet i en annen EØS-stat og har virkning i Norge. § 47 får anvendelse på handlinger som strider mot bestemmelser som gjennomfører EØS-lovgivningen som er tatt inn i vedlegg til europaparlaments- og rådsforordning (EU) 2017/2394 om samarbeid mellom nasjonale myndigheter med ansvar for håndheving av forbrukervernlovgivning og om oppheving av forordning (EF) nr. 2006/2004 . Bestemmelsen får bare anvendelse hvis lovbruddet rammer forbrukere som har bopel i en annen medlemsstat enn der lovbruddet har sin opprinnelse eller har funnet sted, der den næringsdrivende er etablert eller der bevismaterialet befinner seg. Departementet fastsetter i forskrift hvilke bestemmelser som til enhver tid beskytter forbrukernes kollektive interesser etter annet og tredje ledd. 0 Endret ved lover 25 mai 2012 nr. 27 (ikr. 1 juli 2012 iflg. res. 25 mai 2012 nr. 472 ), 20 mai 2020 nr. 42 (i kraft 1 sep 2023 iflg. res. 1 sep 2023 nr. 1380 ). § 45. Adgang til å bringe saker inn for Forbrukertilsynet og Markedsrådet Utenlandske myndigheter og organisasjoner som er oppført på listen over godkjente institusjoner som etter EØS-avtalens bestemmelser offentliggjøres av EU-kommisjonen i De Europeiske Fellesskapers Tidende og i EØS-tillegget til dette, kan bringe sak inn for Forbrukertilsynet og Markedsrådet med sikte på å få nedlagt forbud mot handling som nevnt i § 44 annet ledd. 0 Endret ved lov 16 juni 2017 nr. 49 (ikr. 1 jan 2018 iflg. res. 16 juni 2017 nr. 772 ). § 46. Godkjenning av myndigheter og organisasjoner Departementet godkjenner norske myndigheter og organisasjoner som kan opptre som part i sak i andre EØS-stater med sikte på å få nedlagt forbud mot handling som nevnt i § 44 annet ledd. Departementet underretter EFTA-statenes faste komité om de utpekte myndigheters og organisasjoners navn og formål, med sikte på oppføring på listen nevnt i § 45 . Departementet kan ved forskrift fastsette nærmere regler om godkjenning etter første ledd. § 47. Innlemmelse av forordning om samarbeid mellom nasjonale myndigheter med ansvar for håndheving av forbrukervernlovgivning EØS-avtalen vedlegg XIX nr. 7f (europaparlaments- og rådsforordning (EU) 2017/2394 om samarbeid mellom nasjonale myndigheter med ansvar for håndheving av forbrukervernlovgivning og om oppheving av forordning (EF) nr. 2006/2004 (forordning om forbrukervernsamarbeid)) gjelder som lov med de tilpasninger som følger av vedlegget selv, protokoll 1 til avtalen og avtalen for øvrig. Departementet kan ved forskrift oppnevne myndigheter som håndhever forordningens bestemmelser, sentralt kontaktorgan og eksterne varslere. 0 Endret ved lov 20 mai 2020 nr. 42 (i kraft 1 sep 2023 iflg. res. 1 sep 2023 nr. 1380 ). Kapittel 9. Straff og sivilrettslige sanksjoner 0 Overskriften endret ved lov 31 mai 2013 nr. 25 (ikr. 1 juli 2013 iflg. res. 31 mai 2013 nr. 543 ). § 48. Straff Den som vesentlig overtrer § 6 fjerde ledd, jf. første ledd, forskrift gitt i medhold av § 6 femte ledd, § 11 , § 12 , § 13 , § 15 , § 16 a første ledd bokstav a, jf. § 12 og § 13 , § 20 annet ledd, § 26 , § 27 eller § 30 , straffes med bøter, fengsel inntil 6 måneder eller begge deler dersom ikke strengere straffebestemmelse kommer til anvendelse. Uaktsom vesentlig overtredelse av § 7 eller § 8 jf. § 6 fjerde ledd jf. første ledd, § 11 første ledd, § 26 eller § 27 straffes med bøter, fengsel inntil 6 måneder eller begge deler dersom ikke strengere straffebestemmelse kommer til anvendelse. Ved vurderingen av om en overtredelse er vesentlig, skal det særlig legges vekt på overtredelsens omfang, virkninger og graden av skyld. Dersom personen eller foretaket tidligere er ilagt straff eller overtredelsesgebyr for overtredelse av denne lov eller forskrift i medhold av loven, kan straff etter første og annet ledd anvendes selv om overtredelsen ikke er vesentlig. Den som forsettlig eller uaktsomt overtrer vedtak som er gjort i medhold av denne lov, straffes med bøter, fengsel inntil 6 måneder eller begge deler dersom ikke strengere straffebestemmelse kommer til anvendelse. Straff kommer ikke til anvendelse for overtredelse foretatt av en ekspeditør, betjent eller annen liknende underordnet når overtredelsen vesentlig har vært foranlediget av vedkommendes avhengige stilling til den næringsdrivende. 0 Endret ved lover 31 mai 2013 nr. 25 (ikr. 1 juli 2013 iflg. res. 31 mai 2013 nr. 543 ), 19 juni 2015 nr. 65 (ikr. 1 okt 2015), 2 juni 2017 nr. 31 (ikr. 1 jan 2018 iflg. res. 2 juni 2017 nr. 682 ), 27 mars 2020 nr. 15 (ikr. 1 jan 2021 iflg. res. 11 des 2020 nr. 2721 , for overgangsbestemmelser se dens punkt 5). § 48 a. Straff og sivilrettslige sanksjoner ved ulovlig bruk av geografiske betegnelser Den som bruker en geografisk betegnelse i strid med §§ 25 , 26 eller 31 , straffes med bøter eller fengsel inntil ett år. Dersom det foreligger særlig skjerpende omstendigheter, er straffen bøter eller fengsel inntil tre år. Ved vurderingen av om særlig skjerpende omstendigheter foreligger, skal det særlig legges vekt på den skade som er påført den forurettede, herunder skade på dennes kommersielle omdømme, den vinning som krenkeren har oppnådd, og omfanget av krenkelsen for øvrig. Bestemmelsene om sanksjoner mot varemerkeinngrep i varemerkeloven kapittel 8 , bortsett fra §§ 60 , 61 og 61 a , gjelder tilsvarende ved bruk av geografiske betegnelser i strid med §§ 25 , 26 eller 31 . 0 Tilføyd ved lov 31 mai 2013 nr. 25 (ikr. 1 juli 2013 iflg. res. 31 mai 2013 nr. 543 ), endret ved lover 19 juni 2015 nr. 65 (ikr. 1 okt 2015), 18 juni 2021 nr. 122 (i kraft 1 juli 2022 iflg. res. 8 april 2022 nr. 570 ). § 48 b. Vederlag og erstatning ved overtredelse av visse bestemmelser i kapittel 6 For forsettlig eller uaktsom overtredelse av § 30 skal overtrederen betale til den forurettede: a. vederlag svarende til en rimelig lisensavgift for utnyttelsen, samt erstatning for skade som følge av overtredelsen som ikke ville oppstått ved lisensiering, b. erstatning for skade som følge av overtredelsen, eller c. vederlag svarende til vinningen som er oppnådd ved overtredelsen. Vederlag og erstatning fastsettes etter det av grunnlagene i bokstav a til c som er gunstigst for den forurettede. Første ledd gjelder tilsvarende ved medvirkning. Første og annet ledd gjelder tilsvarende ved overtredelse av §§ 25 og 26 som består i etterligning av annens produkt, kjennetegn, reklamemidler eller andre frembringelser. 0 Tilføyd ved lov 31 mai 2013 nr. 25 (ikr. 1 juli 2013 iflg. res. 31 mai 2013 nr. 543 ), endret ved lover 9 mai 2014 nr. 16 (ikr. 9 mai 2014 iflg. res. 9 mai 2014 nr. 625 ), 27 mars 2020 nr. 15 (ikr. 1 jan 2021 iflg. res. 11 des 2020 nr. 2721 , for overgangsbestemmelser se dens punkt 5). § 48 c. Avhjelpende tiltak for forbrukere Har en næringsdrivende handlet i strid med bestemmelsene i kapittel 1 til 5 eller bestemmelser gitt i medhold av § 35 , og en forbruker lider skade som følge av overtredelsen, kan forbrukeren ha krav på blant annet erstatning, prisavslag og heving etter kontraktsrettslige, avtalerettslige og erstatningsrettslige regler. 0 Tilføyd ved lov 16 juni 2023 nr. 38 (i kraft 1 okt 2023 iflg. res. 16 juni 2023 nr. 930 ). § 49. Straffeprosessuelle regler Påtalemyndigheten kan i forbindelse med straffesaken kreve dom for tiltak for å sikre at den lovstridige handlingen opphører og for å hindre at den gjentas. 0 Endret ved lov 19 juni 2015 nr. 65 (ikr. 1 okt 2015). Kapittel 10. Ikraftsetting, oppheving av tidligere lov, overgangsregler og endringer i andre lover § 50. Ikraftsetting, oppheving av tidligere lov og overgangsregler Loven gjelder fra den tid Kongen bestemmer. ​1 Fra samme tidspunkt oppheves lov 16. juni 1972 nr. 47 om kontroll med markedsføring og avtalevilkår (markedsføringsloven). Kongen kan sette i kraft de enkelte bestemmelser til forskjellig tid. Forskrifter gitt i medhold av lov 16. juni 1972 nr. 47 om kontroll med markedsføring og avtalevilkår (markedsføringsloven) gjelder også etter at loven her har trådt i kraft. 1 Fra 1 juni 2009 iflg. res. 9 jan 2009 nr. 7 og res. 29 mai 2009 nr. 579 , etter sistnevnte med unntak av § 18 annet ledd. § 51. Endringer i andre lover Fra den tid loven trer i kraft gjøres følgende endringer i andre lover: – – – Europaparlaments- og rådsforordning (EU) 2017/2394 0 Tilføyd som vedheng etter kunngjøring 25 okt 2023 nr. 1721 (med virkning fra 1 sep 2023). Europaparlaments- og rådsforordning (EU) 2017/2394 av 12. desember 2017 om samarbeid mellom nasjonale myndigheter med ansvar for håndheving av forbrukervernlovgivning og om oppheving av forordning (EF) nr. 2006/2004 EUROPAPARLAMENTET OG RÅDET FOR DEN EUROPEISKE UNION HAR under henvisning til traktaten om Den europeiske unions virkemåte , særlig artikkel 114, under henvisning til forslag fra Europakommisjonen, etter oversending av utkast til regelverksakt til de nasjonale parlamentene, under henvisning til uttalelse fra Den europeiske økonomiske og sosiale komité ​1 etter den ordinære regelverksprosedyren ​2 og ut fra følgende betraktninger: 1. Europaparlaments- og rådsforordning (EF) nr. 2006/2004 ​3 fastsetter harmoniserte regler og framgangsmåter for å lette samarbeidet mellom nasjonale myndigheter som har ansvar for håndheving av forbrukervernlovgivning over landegrensene. I henhold til artikkel 21a i forordning (EF) nr. 2006/2004 skal det foretas en vurdering av effektiviteten av og de driftsmessige kravene i nevnte forordning. Etter en slik vurdering konkluderte Kommisjonen med at forordning (EF) nr. 2006/2004 ikke er tilstrekkelig til å håndtere utfordringene knyttet til håndheving i det indre marked på en effektiv måte, herunder utfordringene i det digitale indre marked. 2. I Kommisjonens melding av 6. mai 2015 med tittelen «A Digital Single Market Strategy for Europe» ble behovet for å styrke forbrukernes tillit gjennom raskere, smidigere og mer ensartet håndheving av forbrukervernreglene identifisert som en av prioriteringene i denne strategien. I Kommisjonens melding av 28. oktober 2015 med tittelen «Upgrading the Single Market Strategy: more opportunities for people and business» ble det på nytt bekreftet at håndhevingen av Unionens regelverk for forbrukervern bør styrkes ytterligere gjennom revisjonen av forordning (EF) nr. 2006/2004. 3. Ineffektiv håndheving ved overtredelser over landegrensene, herunder overtredelser i det digitale miljøet, gjør det mulig for næringsdrivende å unngå håndheving ved å flytte innenfor Unionen. Det fører også til konkurransevridning for lovlydige næringsdrivende som driver virksomhet enten i hjemlandet eller over landegrensene, uansett om den er nettbasert eller ikke, og medfører dermed direkte skade for forbrukerne og undergraver forbrukernes tillit til transaksjoner over landegrensene og det indre marked. En økt grad av harmonisering som omfatter et effektivt og formålstjenlig håndhevingssamarbeid mellom vedkommende offentlige håndhevingsmyndigheter, er derfor nødvendig for å kunne påvise, undersøke og stanse eller forby overtredelser som omfattes av denne forordning. 4. Ved forordning (EF) nr. 2006/2004 ble det opprettet et nettverk av vedkommende offentlige håndhevingsmyndigheter i hele Unionen. Det er nødvendig å oppnå effektiv samordning mellom ulike vedkommende myndigheter som deltar i dette nettverket, og effektiv samordning mellom andre offentlige myndigheter på medlemsstatsplan. Det sentrale kontaktorganets samordningsrolle bør overlates til en offentlig myndighet i hver medlemsstat. Denne myndigheten bør ha tilstrekkelig myndighet og nødvendige ressurser til å utføre denne viktige oppgaven. Hver medlemsstat oppfordres til å utpeke en av de vedkommende myndighetene til sentralt kontaktorgan i henhold til denne forordning. 5. Forbrukerne bør også være beskyttet mot overtredelser som omfattes av denne forordning, og som allerede har opphørt, men som fortsatt kan ha skadevirkninger. Vedkommende myndigheter bør ha det minimum av myndighet som er nødvendig for å undersøke slike overtredelser og kreve at de opphører eller forby dem i framtiden for å hindre at de gjentas, og dermed sikre et høyt nivå av forbrukervern. 6. Vedkommende myndigheter bør ha et minimum av undersøkelses- og håndhevingsmyndighet for å kunne anvende denne forordning, samarbeide med hverandre raskere og mer effektivt, og avskrekke næringsdrivende fra å begå overtredelser som omfattes av denne forordning. Denne myndigheten bør være tilstrekkelig til å håndtere utfordringene knyttet til effektiv håndheving i forbindelse med e-handel og det digitale miljøet, og til å hindre at næringsdrivende som ikke overholder reglene, utnytter huller i håndhevingssystemet ved å flytte til andre medlemsstater hvis vedkommende myndigheter ikke er i stand til å håndtere ulovlig praksis. Denne myndigheten bør gi medlemsstatene mulighet til å sikre at nødvendige opplysninger og bevismateriale med rette kan utveksles mellom vedkommende myndigheter for å oppnå effektiv håndheving på samme nivå i alle medlemsstater. 7. Hver medlemsstat bør sikre at alle vedkommende myndigheter innenfor dens jurisdiksjon har det minimum av myndighet som er nødvendig for å sikre korrekt anvendelse av denne forordning. Medlemsstatene bør imidlertid kunne beslutte ikke å tildele alle former for myndighet til hver vedkommende myndighet, forutsatt at hver av disse formene for myndighet kan utøves på en effektiv måte og ved behov i forbindelse med enhver overtredelse som omfattes av denne forordning. Medlemsstatene bør også i samsvar med denne forordning kunne beslutte å overlate visse oppgaver til utpekte organer eller å gi vedkommende myndigheter myndighet til å rådspørre forbrukerorganisasjoner, bransjeorganisasjoner, utpekte organer eller andre berørte personer med hensyn til effektiviteten av de forpliktende tilsagnene som en næringsdrivende har foreslått for å stanse overtredelsen som omfattes av denne forordning. Medlemsstatene bør imidlertid ikke være forpliktet til å involvere utpekte organer i anvendelsen av denne forordning eller til å kreve samråd med forbrukerorganisasjoner, bransjeorganisasjoner, utpekte organer eller andre berørte personer med hensyn til effektiviteten av de forpliktende tilsagnene som er foreslått for å stanse overtredelsen som omfattes av denne forordning. 8. Vedkommende myndigheter bør ha mulighet til å innlede undersøkelser eller prosedyrer på eget initiativ dersom de får kjennskap til overtredelser som omfattes av denne forordning, på andre måter enn gjennom forbrukerklager. 9. Vedkommende myndigheter bør ha tilgang til alle relevante dokumenter, data og opplysninger som gjelder gjenstanden for en undersøkelse eller samordnede undersøkelser av et forbrukermarked («kontrollaksjoner»), for å fastslå om en overtredelse av unionsrett som beskytter forbrukernes interesser, har funnet sted eller finner sted, og særlig for å identifisere den næringsdrivende som er ansvarlig, uavhengig av hvem som innehar de berørte dokumentene, dataene eller opplysningene, og uansett form eller format, lagringsmedium eller lagringssted. Vedkommende myndigheter bør ha mulighet til å anmode direkte om at tredjeparter i den digitale verdikjeden skal framlegge relevant dokumentasjon og relevante data og opplysninger i samsvar med europaparlaments- og rådsdirektiv 2000/31/EF ​4 og i samsvar med personvernlovgivningen. 10. Vedkommende myndigheter bør kunne be om alle relevante opplysninger fra alle offentlige myndigheter, organer eller byråer i sin medlemsstat, eller fra enhver fysisk eller juridisk person, herunder for eksempel betalingstjenesteytere, internettleverandører, teleoperatører, domeneregistre og domeneregistrarer samt vertstjenesteleverandører, for å fastslå om en overtredelse som omfattes av denne forordning, har funnet sted eller finner sted. 11. Vedkommende myndigheter bør kunne foreta nødvendig stedlig tilsyn, og bør ha myndighet til å få adgang til alle lokaler, all grunn eller alle transportmidler som den næringsdrivende som berøres av tilsynet, bruker for formål knyttet til vedkommendes nærings-, forretnings-, håndverks- eller yrkesvirksomhet. 12. Vedkommende myndigheter bør kunne kreve at representanter for eller ansatte hos den næringsdrivende som berøres av tilsynet, gir forklaringer om forhold, opplysninger, data eller dokumenter som gjelder gjenstanden for tilsynet, og bør kunne registrere svarene fra vedkommende representant eller ansatt. 13. Vedkommende myndigheter bør kunne verifisere overholdelsen av unionsrett som beskytter forbrukernes interesser, og kunne innhente bevis på overtredelser som omfattes av denne forordning, herunder overtredelser som finner sted under eller etter kjøp av varer eller tjenester. Vedkommende myndigheter bør derfor ha myndighet til å kjøpe varer eller tjenester gjennom testkjøp, om nødvendig under skjult identitet, for å påvise overtredelser som omfattes av denne forordning, f.eks. avvisning av forbrukerens angrerett ved fjernsalgsavtaler, og til å innhente bevismateriale. Denne myndigheten bør også omfatte myndighet til å inspisere, observere, undersøke, demontere eller teste et produkt eller en tjeneste som er kjøpt av vedkommende myndighet for disse formålene. Myndigheten til å kjøpe varer eller tjenester gjennom testkjøp kan omfatte vedkommende myndigheters myndighet til å sikre tilbakebetalinger, forutsatt at disse ikke er uforholdsmessige og ellers er i samsvar med unionsretten og nasjonal rett. 14. Særlig i det digitale miljøet bør vedkommende myndigheter raskt og effektivt kunne stanse overtredelser som omfattes av denne forordning, særlig dersom den næringsdrivende som selger varer eller tjenester, skjuler sin identitet eller flytter innenfor Unionen eller til en tredjestat for å unngå håndheving. I tilfeller der det foreligger en risiko for alvorlig skade på forbrukernes kollektive interesser, bør vedkommende myndigheter kunne vedta midlertidige tiltak i samsvar med nasjonal rett, herunder fjerning av innhold fra et nettbasert grensesnitt eller krav om at forbrukerne skal se en tydelig advarsel når de får tilgang til et nettbasert grensesnitt. Midlertidige tiltak bør ikke gå lenger enn det som er nødvendig for å nå målet. Videre bør vedkommende myndigheter ha myndighet til å kreve at forbrukerne skal se en tydelig advarsel når de får tilgang til et nettbasert grensesnitt, eller til å kreve at digitalt innhold fjernes eller endres dersom det ikke foreligger andre effektive midler som kan stanse en ulovlig praksis. Slike tiltak bør ikke gå lenger enn det som er nødvendig for å nå målet, som er å stanse eller forby overtredelser som omfattes av denne forordning. 15. For å nå målet for denne forordning og samtidig understreke betydningen av at de næringsdrivende er villige til å opptre i samsvar med unionsrett som beskytter forbrukernes interesser, og til å avhjelpe følgene av de overtredelsene som omfattes av denne forordning, bør vedkommende myndigheter ha mulighet til å bli enige med næringsdrivende om forpliktende tilsagn som omfatter trinn og tiltak som en næringsdrivende må gjennomføre i forbindelse med en overtredelse, særlig for å stanse en overtredelse. 16. Sanksjoner for overtredelser av forbrukervernretten utgjør en viktig del av håndhevingssystemet, ettersom de har direkte innvirkning på den offentlige håndhevingens avskrekkende effekt. Ettersom nasjonale sanksjonsordninger ikke alltid gir mulighet for å ta hensyn til den grensekryssende dimensjonen ved en overtredelse, bør vedkommende myndigheter, som en del av sitt minimum av myndighet, ha rett til å ilegge sanksjoner for overtredelser som omfattes av denne forordning. Det bør ikke kreves at medlemsstatene skal opprette en ny sanksjonsordning for overtredelser som omfattes av denne forordning. Det bør i stedet kreves at vedkommende myndigheter anvender den gjeldende ordningen for den tilsvarende innenlandske overtredelsen, og om mulig tar hensyn til den berørte overtredelsens faktiske størrelse og omfang. På bakgrunn av konklusjonene i Kommisjonens rapport om kontrollen av egnethet («Fitness Check») av forbruker- og markedsføringsregelverket, kan det anses nødvendig å innføre strengere sanksjoner for overtredelser av Unionens forbrukervernlovgivning. 17. Forbrukerne bør ha rett til å kreve erstatning for skade forårsaket av overtredelser som omfattes av denne forordning. Alt avhengig av saken bør vedkommende myndigheters myndighet til å motta, fra den næringsdrivende og på dennes initiativ, ytterligere forpliktende tilsagn om avhjelpende tiltak til fordel for forbrukerne som er berørt av den påståtte overtredelsen som omfattes av denne forordning, eller eventuelt til å forsøke å få den næringsdrivende til å forplikte seg til å tilby egnede avhjelpende tiltak til de forbrukerne som er berørt av denne overtredelsen, bidra til å fjerne de negative virkningene for forbrukerne som følge av en overtredelse over landegrensene. Disse avhjelpende tiltakene kan omfatte blant annet reparasjon, bytting, prisavslag, heving av avtalen eller tilbakebetaling av beløpet som er betalt for varene eller tjenestene, alt etter hva som er relevant, for å redusere de negative følgene av overtredelsen som omfattes av denne forordning, for den berørte forbrukeren i samsvar med kravene i unionsretten. Dette bør ikke berøre en forbrukers rett til å kreve erstatning på egnet måte. Når det er relevant, bør vedkommende myndigheter på egnet måte informere forbrukere som hevder at de har lidd skade som følge av en overtredelse som omfattes av denne forordning, om hvordan de kan søke om erstatning i henhold til nasjonal rett. 18. Gjennomføringen og utøvelsen av myndighet ved anvendelse av denne forordning bør være forholdsmessig og egnet med hensyn til arten av og den samlede faktiske eller potensielle skaden som følger av overtredelsen av unionsrett som beskytter forbrukernes interesser. Vedkommende myndigheter bør ta hensyn til alle fakta og omstendigheter i saken, og bør velge de mest hensiktsmessige tiltakene som er nødvendige for å håndtere overtredelsen som omfattes av denne forordning. Disse tiltakene bør være virkningsfulle, stå i forhold til overtredelsen og virke avskrekkende. 19. Gjennomføringen og utøvelsen av myndighet ved anvendelse av denne forordning bør også være i samsvar med andre bestemmelser i unionsretten og nasjonal rett, herunder med gjeldende prosessuelle garantier og prinsipper som gjelder de grunnleggende rettighetene. Medlemsstatene bør stå fritt til å fastsette vilkår og begrensninger for utøvelsen av myndighet i nasjonal rett, i samsvar med unionsretten. Dersom det for eksempel i henhold til nasjonal rett kreves forhåndstillatelse fra rettsmyndigheten i den berørte medlemsstat for å få adgang til fysiske og juridiske personers lokaler, bør myndigheten til å få adgang til slike lokaler ikke utøves før en slik forhåndstillatelse er innhentet. 20. Medlemsstatene bør kunne velge om vedkommende myndigheter skal utøve slik myndighet direkte i henhold til egen myndighet, med bistand fra andre vedkommende myndigheter eller andre offentlige myndigheter, ved å gi oppdrag til utpekte organer eller ved å henvise saken til vedkommende domstoler. Medlemsstatene bør sikre at slik myndighet utøves på en effektiv måte og i rett tid. 21. Når vedkommende myndigheter svarer på anmodninger som er framlagt gjennom ordningen for gjensidig bistand, bør de, dersom det er hensiktsmessig, også gjøre bruk av annen myndighet eller andre tiltak som de har til rådighet på nasjonalt plan, herunder myndighet til å ta ut tiltale eller henvise saker til straffeforfølgning. Det er ytterst viktig at domstoler og andre myndigheter, særlig de som er involvert i straffeforfølgning, har de nødvendige midlene og nødvendig myndighet til å samarbeide med vedkommende myndigheter på en effektiv måte og i rett tid. 22. Ordningen for gjensidig bistand bør bli mer effektiv og formålstjenlig. Opplysninger som det anmodes om, bør framlegges innen fristene fastsatt i denne forordning, og nødvendige undersøkelses- og håndhevingstiltak bør vedtas i rett tid. Vedkommende myndigheter bør besvare anmodninger om opplysninger og håndheving innen fastsatte frister, med mindre annet er avtalt. Vedkommende myndighets forpliktelser innenfor ordningen for gjensidig bistand bør ikke endres, med mindre det er sannsynlig at håndhevingstiltak og forvaltningsvedtak som treffes på nasjonalt plan utenfor ordningen for gjensidig bistand, vil sikre et raskt og effektivt opphør av eller forbud mot overtredelsen innenfor Unionen. Forvaltningsvedtak bør i denne forbindelse forstås som vedtak som gir virkning til de tiltakene som er truffet for å sørge for at overtredelsen innenfor Unionen stanses eller forbys. I slike unntakstilfeller bør vedkommende myndigheter ha rett til å nekte å etterkomme en anmodning om håndhevingstiltak som er framlagt gjennom ordningen for gjensidig bistand. 23. Kommisjonen bør være bedre i stand til å samordne og overvåke hvordan ordningen for gjensidig bistand fungerer, utstede retningslinjer, gi anbefalinger og avgi uttalelser til medlemsstatene når problemer oppstår. Kommisjonen bør også være bedre i stand til effektivt og raskt å bistå vedkommende myndigheter med å løse tvister om fortolkningen av deres forpliktelser som følger av ordningen for gjensidig bistand. 24. Denne forordning bør fastsette harmoniserte regler som angir framgangsmåtene for samordningen av undersøkelses- og håndhevingstiltak knyttet til utbredte overtredelser og utbredte overtredelser med unionsdimensjon. Samordnede tiltak mot utbredte overtredelser og utbredte overtredelser med unionsdimensjon bør sikre at vedkommende myndigheter er i stand til å velge de mest hensiktsmessige og effektive midlene for å stanse disse overtredelsene og, dersom det er hensiktsmessig, motta eller forsøke å få forpliktende tilsagn fra de ansvarlige næringsdrivende om avhjelpende tiltak til fordel for forbrukerne. 25. Som en del av et samordnet tiltak bør de berørte vedkommende myndighetene samordne sine undersøkelses- og håndhevingstiltak for effektivt å håndtere den utbredte overtredelsen eller den utbredte overtredelsen med unionsdimensjon, og for å stanse eller forby den. For dette formål bør alt nødvendig bevismateriale og alle nødvendige opplysninger utveksles mellom vedkommende myndigheter, og nødvendig bistand bør ytes. Vedkommende myndigheter som er berørt av den utbredte overtredelsen eller den utbredte overtredelsen med unionsdimensjon, bør treffe de nødvendige håndhevingstiltakene på en samordnet måte for å stanse eller forby overtredelsen. 26. Hver vedkommende myndighets deltakelse i et samordnet tiltak, og særlig i undersøkelses- og håndhevingstiltakene som en vedkommende myndighet er forpliktet til å treffe, bør være tilstrekkelig for effektivt å håndtere den utbredte overtredelsen eller den utbredte overtredelsen med unionsdimensjon. Vedkommende myndigheter som berøres av denne overtredelsen, bør pålegges å treffe bare de undersøkelses- og håndhevingstiltakene som er nødvendige for å innhente alt nødvendig bevismateriale og alle nødvendige opplysninger om den utbredte overtredelsen eller den utbredte overtredelsen med unionsdimensjon, og for å stanse eller forby overtredelsen. Mangel på tilgjengelige ressurser hos vedkommende myndighet som berøres av overtredelsen, bør imidlertid ikke anses som berettiget grunn til ikke å delta i et samordnet tiltak. 27. Vedkommende myndigheter som berøres av den utbredte overtredelsen eller den utbredte overtredelsen med unionsdimensjon, og som deltar i et samordnet tiltak, bør kunne gjennomføre nasjonale undersøkelses- og håndhevingstiltak i forbindelse med den samme lovovertredelsen og overfor den samme næringsdrivende. Samtidig bør dette imidlertid ikke endre vedkommende myndighets forpliktelse til å samordne sine undersøkelser og sin håndheving innenfor rammen av det samordnede tiltaket, med andre vedkommende myndigheter som berøres av den samme overtredelsen, med mindre det er sannsynlig at håndhevingstiltak og forvaltningsvedtak som treffes på nasjonalt plan utenfor rammen av det samordnede tiltaket, vil sikre et raskt og effektivt opphør av eller forbud mot den utbredte overtredelsen eller den utbredte overtredelsen med unionsdimensjon. Forvaltningsvedtak bør i denne forbindelse forstås som vedtak som gir virkning til de tiltakene som er truffet for å sørge for at overtredelsen stanses eller forbys. I slike unntakstilfeller bør vedkommende myndigheter ha rett til å nekte å delta i det samordnede tiltaket. 28. Dersom det er rimelig grunn til mistanke om en utbredt overtredelse, bør vedkommende myndigheter som berøres av denne overtredelsen, etter avtale iverksette et samordnet tiltak. For å fastslå hvilke vedkommende myndigheter som berøres av en utbredt overtredelse, bør alle relevante aspekter ved overtredelsen vurderes, særlig hvor den næringsdrivende er etablert eller bosatt, hvor den næringsdrivendes eiendeler finnes, hvor de forbrukerne som er skadelidende på grunn av den påståtte overtredelsen, befinner seg, og hvor den næringsdrivendes salgssteder, dvs. butikker og nettsteder, finnes. 29. Kommisjonen bør ha et tettere samarbeid med medlemsstatene for å hindre at omfattende overtredelser finner sted. Kommisjonen bør derfor underrette vedkommende myndigheter dersom den har mistanke om eventuelle overtredelser som omfattes av denne forordning. Dersom Kommisjonen, for eksempel ved å overvåke varsler utstedt av vedkommende myndigheter, har rimelig grunn til mistanke om at en utbredt overtredelse med unionsdimensjon har funnet sted, bør den underrette medlemsstatene gjennom de vedkommende myndighetene og sentrale kontaktorganer som berøres av den påståtte overtredelsen, og forklare grunnlaget som berettiger et mulig samordnet tiltak, i underretningen. De berørte vedkommende myndighetene bør foreta hensiktsmessige undersøkelser på grunnlag av opplysninger som er tilgjengelige eller som de lett kan få tilgang til. De bør formidle resultatene av undersøkelsene til andre berørte vedkommende myndigheter, til de sentrale kontaktorganene som berøres av overtredelsen, og til Kommisjonen. Dersom de berørte vedkommende myndighetene fastslår at slike undersøkelser viser at en overtredelse kanskje finner sted, bør de iverksette det samordnede tiltaket ved å treffe tiltakene fastsatt i denne forordning. Et samordnet tiltak for å håndtere en utbredt overtredelse med unionsdimensjon bør alltid samordnes av Kommisjonen. Dersom det er åpenbart at medlemsstaten er berørt av overtredelsen, bør den delta i et samordnet tiltak for å bidra til å innhente alt nødvendig bevismateriale og alle nødvendige opplysninger knyttet til overtredelsen, og for å stanse eller forby den. Når det gjelder håndhevingstiltakene, bør strafferettslig etterforskning eller rettergang i medlemsstatene ikke berøres av anvendelsen av denne forordning. Ne bis in idem-prinsippet bør respekteres. Dersom den samme næringsdrivende gjentar den samme handlingen eller unnlatelsen som utgjorde en overtredelse som omfattes av denne forordning og som allerede har vært gjenstand for håndhevingstiltak som førte til at overtredelsen ble stanset eller forbudt, bør dette imidlertid anses som en ny overtredelse, og vedkommende myndigheter bør håndtere den. 30. De berørte vedkommende myndighetene bør treffe de undersøkelsestiltakene som er nødvendige for å innhente nærmere opplysninger om den utbredte overtredelsen eller den utbredte overtredelsen med unionsdimensjon, særlig om den næringsdrivendes identitet, handlinger eller unnlatelser og om virkningene av overtredelsen. Vedkommende myndigheter bør treffe håndhevingstiltak på grunnlag av resultatene av undersøkelsen. Dersom det er hensiktsmessig, bør resultatene av undersøkelsen og vurderingen av den utbredte overtredelsen eller den utbredte overtredelsen med unionsdimensjon framlegges i en felles holdning fra vedkommende myndigheter i medlemsstatene som berøres av det samordnede tiltaket, og denne holdningen bør rettes til den næringsdrivende som er ansvarlig for overtredelsen. Den felles holdningen bør ikke utgjøre en bindende beslutning fra vedkommende myndigheter. Den bør imidlertid gi mottakeren mulighet til å bli hørt om de spørsmålene som behandles i den felles holdningen. 31. I forbindelse med utbredte overtredelser eller utbredte overtredelser med unionsdimensjon bør de næringsdrivendes rett til forsvar respekteres. Dette krever særlig at den næringsdrivende får rett til å bli hørt og til å, under saksbehandlingen, benytte det offisielle språket eller et av de offisielle språkene som benyttes for offentlige formål i den medlemsstaten der den næringsdrivende er etablert eller bosatt. Det er også viktig å sikre overholdelse av unionsretten om beskyttelse av fortrolig knowhow og fortrolige forretningsopplysninger. 32. De berørte vedkommende myndighetene bør treffe de nødvendige undersøkelses- og håndhevingstiltakene innenfor sin jurisdiksjon. Virkningene av utbredte overtredelser eller utbredte overtredelser med unionsdimensjon er imidlertid ikke begrenset til én enkelt medlemsstat. Vedkommende myndigheter må derfor samarbeide med hverandre for å håndtere disse overtredelsene og stanse eller forby dem. 33. For å gjøre det mulig å påvise overtredelser som omfattes av denne forordning, bør vedkommende myndigheter og Kommisjonen utveksle opplysninger ved å utstede varsler dersom det er rimelig grunn til mistanke om slike overtredelser. Kommisjonen bør samordne utvekslingen av opplysninger. 34. Forbrukerorganisasjonene har en svært viktig rolle med hensyn til å opplyse forbrukerne om deres rettigheter, bevisstgjøre dem og beskytte deres interesser, også i forbindelse med tvisteløsning. Forbrukerne bør oppmuntres til å samarbeide med vedkommende myndigheter for å styrke anvendelsen av denne forordning. 35. Forbrukerorganisasjoner, og eventuelt bransjeorganisasjoner, bør kunne underrette vedkommende myndigheter om mistanke om overtredelser som omfattes av denne forordning, gi dem de opplysningene som er nødvendige for å påvise, undersøke og stanse overtredelser, og avgi uttalelse om undersøkelser eller overtredelser og underrette vedkommende myndigheter om misbruk av unionsrett som beskytter forbrukernes interesser. 36. For å sikre korrekt gjennomføring av denne forordning bør medlemsstatene gi utpekte organer, europeiske forbrukersentre, forbrukerorganisasjoner og -sammenslutninger og eventuelt bransjeorganisasjoner, som har den nødvendige sakkunnskap, myndighet til å utstede eksterne varsler til vedkommende myndigheter i de berørte medlemsstatene og Kommisjonen om mistanke om overtredelser som omfattes av denne forordning, og til å gi de nødvendige opplysningene de har tilgang til. Medlemsstatene kan ha relevante grunner til ikke å gi slike enheter myndighet til å vedta disse tiltakene. Dersom en medlemsstat i denne sammenheng beslutter ikke å gi en av disse enhetene tillatelse til å utstede eksterne varsler, bør den gi en forklaring som begrunner denne beslutningen. 37. Kontrollaksjoner er en annen form for samordnet håndheving som har vist seg å være et effektivt verktøy mot overtredelser av unionsrett som beskytter forbrukernes interesser, og bør opprettholdes og styrkes i framtiden for både nettbaserte og ikke-nettbaserte sektorer. Kontrollaksjoner bør særlig gjennomføres når markedstendenser, forbrukerklager eller andre forhold tyder på at overtredelser av unionsrett som beskytter forbrukernes interesser, har funnet sted eller finner sted. 38. Data knyttet til forbrukerklager kan hjelpe beslutningstakerne på unionsplan og nasjonalt plan med å vurdere hvordan forbrukermarkeder fungerer, og med å påvise overtredelser. Utvekslingen av slike data på unionsplan bør fremmes. 39. Det er av avgjørende betydning at medlemsstatene, i det omfang som er nødvendig for å bidra til å nå målet for denne forordning, underretter hverandre og Kommisjonen om sine former for virksomhet for å beskytte forbrukernes interesser, herunder om sin støtte til forbrukerrepresentanters virksomhet, sin støtte til virksomhet som drives av organer med ansvar for utenrettslig løsning av forbrukertvister, og sin støtte til forbrukernes klageadgang. Medlemsstatene bør i samarbeid med Kommisjonen kunne gjennomføre felles virksomheter med hensyn til utvekslingen av opplysninger om forbrukerpolitikk på ovennevnte områder. 40. Utfordringene med håndheving stanser ikke ved Unionens grenser, og interessene til forbrukerne i Unionen må beskyttes mot uærlige næringsdrivende etablert i tredjestater. Det bør derfor framforhandles internasjonale avtaler med tredjestater om gjensidig bistand ved håndheving av unionsrett som beskytter forbrukernes interesser. Disse internasjonale avtalene bør omfatte gjenstanden for denne forordning, og bør framforhandles på unionsplan for å sikre sterkest mulig vern av forbrukere i Unionen og smidig samarbeid med tredjestater. 41. Opplysninger som utveksles mellom vedkommende myndigheter, bør være underlagt strenge regler for fortrolighet og for taushetsplikt og forretningshemmeligheter for å sikre at undersøkelsene ikke kompromitteres eller at næringsdrivendes omdømme ikke lider skade på feilaktig grunnlag. Vedkommende myndigheter bør vedta å gi slike opplysninger bare når det er hensiktsmessig og nødvendig, i samsvar med forholdsmessighetsprinsippet, idet det tas hensyn til offentlighetens interesse, for eksempel offentlig sikkerhet, forbrukervern, folkehelse, miljøvern eller korrekt gjennomføring av strafferettslig etterforskning, og etter en vurdering av hvert enkelt tilfelle. 42. For å gjøre samarbeidsnettverket mer gjennomsiktig og for å øke bevisstheten blant forbrukerne og allmennheten bør Kommisjonen hvert annet år utarbeide og offentliggjøre en oversikt over opplysninger, statistikk og utviklingstendenser på området håndheving av forbrukervernlovgivning, som er samlet inn innenfor rammen av håndhevingssamarbeidet som er omhandlet i denne forordning. 43. Utbredte overtredelser bør løses på en effektiv og formålstjenlig måte. Et system med utveksling av prioriteringer for håndhevingen hvert annet år bør innføres for å oppnå dette. 44. For å sikre ensartede vilkår for gjennomføringen av denne forordning bør Kommisjonen gis gjennomføringsmyndighet til å fastsette praktiske og operative bestemmelser om hvordan den elektroniske databasen skal fungere. Denne myndigheten bør utøves i samsvar med europaparlaments- og rådsforordning (EU) nr. 182/2011 ​5 . 45. Denne forordning berører ikke Unionens sektorregler for samarbeid mellom sektorvise reguleringsmyndigheter, eller Unionens gjeldende sektorregler for erstatning til forbrukere for skade som følge av overtredelser av disse reglene. Denne forordning berører heller ikke andre samarbeidsordninger og -nettverk omhandlet i Unionens sektorregelverk. Denne forordning fremmer samarbeid og samordning mellom nettverket for forbrukervern og de nettverkene av reguleringsorganer og -myndigheter som er opprettet i henhold til Unionens sektorregelverk. Denne forordning berører ikke medlemsstatenes anvendelse av tiltak knyttet til strafferettslig og sivilrettslig samarbeid. 46. Denne forordning berører ikke retten til å kreve individuell eller kollektiv erstatning i samsvar med nasjonal rett, og inneholder ingen bestemmelser om håndheving av slike krav. 47. Europaparlaments- og rådsforordning (EF) nr. 45/2001 ​6 , europaparlaments- og rådsforordning (EU) 2016/679 ​7 og europaparlaments- og rådsdirektiv (EU) 2016/680 ​8 bør få anvendelse i forbindelse med denne forordning. 48. Denne forordning berører ikke gjeldende unionsregler for myndighet tillagt nasjonale reguleringsorganer som er opprettet i henhold til Unionens sektorregelverk. Når det er hensiktsmessig og mulig, bør disse organene benytte den myndighet de har i henhold til unionsretten eller nasjonal rett, til å stanse eller forby overtredelser som omfattes av denne forordning, og til å bistå vedkommende myndigheter i forbindelse med dette. 49. Denne forordning berører ikke vedkommende myndigheters og Den europeiske banktilsynsmyndighets rolle og myndighet i forbindelse med vern av kollektive økonomiske forbrukerinteresser i saker som gjelder betalingskontotjenester og kredittavtaler i forbindelse med fast eiendom til boligformål i henhold til europaparlaments- og rådsdirektiv 2014/17/EU ​9 og europaparlaments- og rådsdirektiv 2014/92/EU ​10 . 50. Med hensyn til de eksisterende samarbeidsordningene i henhold til direktiv 2014/17/EU og direktiv 2014/92/EU bør ordningen for gjensidig bistand ikke få anvendelse på overtredelser innenfor Unionen av nevnte direktiver. 51. Denne forordning berører ikke rådsforordning nr. 1 ​11 . 52. Denne forordning er forenlig med de grunnleggende rettighetene og de prinsippene som er anerkjent særlig i Den europeiske unions pakt om grunnleggende rettigheter og inngår i medlemsstatenes forfatningsmessige tradisjoner. Denne forordning bør derfor tolkes og anvendes i samsvar med disse rettighetene og prinsippene, herunder de som gjelder ytringsfrihet, medienes frihet og mediemangfold. Under utøvelsen av det minimum av myndighet som er fastsatt i denne forordning, bør vedkommende myndigheter sikre en rimelig balanse mellom de interessene som beskyttes av grunnleggende rettigheter, for eksempel et høyt nivå av forbrukervern, friheten til å drive næringsvirksomhet og informasjonsfriheten. 53. Ettersom målet for denne forordning, som er samarbeid mellom nasjonale myndigheter med ansvar for håndheving av forbrukervernlovgivning, ikke kan nås i tilstrekkelig grad av medlemsstatene ettersom de ikke alene kan sikre samarbeid og samordning, og derfor på grunn av målets geografiske virkeområde og de personene som omfattes, bedre kan nås på unionsplan, kan Unionen treffe tiltak i samsvar med nærhetsprinsippet som fastsatt i artikkel 5 i traktaten om Den europeiske union. I samsvar med forholdsmessighetsprinsippet fastsatt i nevnte artikkel går denne forordning ikke lenger enn det som er nødvendig for å nå dette målet. 54. Forordning (EF) nr. 2006/2004 bør derfor oppheves. 1 EUT C 34 av 2.2.2017, s. 100. 2 Europaparlamentets holdning av 14. november 2017 (ennå ikke offentliggjort i EUT) og rådsbeslutning av 30. november 2017. 3 Europaparlaments- og rådsforordning (EF) nr. 2006/2004 av 27. oktober 2004 om samarbeid mellom nasjonale myndigheter med ansvar for håndheving av forbrukervernlovgivning (forordningen om forbrukervernsamarbeid) (EUT L 364 av 9.12.2004, s. 1). 4 Europaparlaments- og rådsdirektiv 2000/31/EF av 8. juni 2000 om visse rettslige aspekter ved informasjonssamfunnstjenester, særlig elektronisk handel, i det indre marked («Direktivet om elektronisk handel») (EFT L 178 av 17.7.2000, s. 1). 5 Europaparlaments- og rådsforordning (EU) nr. 182/2011 av 16. februar 2011 om fastsettelse av allmenne regler og prinsipper for medlemsstatenes kontroll med Kommisjonens utøvelse av sin gjennomføringsmyndighet (EUT L 55 av 28.2.2011, s. 13). 6 Europaparlaments- og rådsforordning (EF) nr. 45/2001 av 18. desember 2000 om personvern i forbindelse med behandling av personopplysninger i Fellesskapets institusjoner og organer og om fri utveksling av slike opplysninger (EFT L 8 av 12.1.2001, s. 1). 7 Europaparlaments- og rådsforordning 2016/679 av 27. april 2016 om vern av fysiske personer i forbindelse med behandling av personopplysninger og om fri utveksling av slike opplysninger samt om oppheving av direktiv 95/46/EF (generell personvernforordning ) (EUT L 119 av 4.5.2016, s. 1). 8 Europaparlaments- og rådsdirektiv (EU) 2016/680 av 27. april 2016 om vern av fysiske personer i forbindelse med vedkommende myndigheters behandling av personopplysninger med henblikk på å forebygge, etterforske, avsløre eller straffeforfølge straffbare forhold eller iverksette strafferettslige sanksjoner, om fri utveksling av slike opplysninger og om oppheving av Rådets rammebeslutning 2008/977/JIS (EUT L 119 av 4.5.2016, s. 89). 9 Europaparlaments- og rådsdirektiv 2014/17/EU av 4. februar 2014 om kredittavtaler for forbrukere i forbindelse med fast eiendom til boligformål og om endring av direktiv 2008/48/EF og 2013/36/EU og forordning (EU) nr. 1093/2010 (EUT L 60 av 28.2.2014, s. 34). 10 Europaparlaments- og rådsdirektiv 2014/92/EF av 23. juli 2014 om sammenlignbarhet av kostnader forbundet med betalingskontoer, bytte av betalingskontoer og adgang til å opprette og bruke betalingskontoer med grunnleggende funksjoner (EUT L 257 av 28.8.2014, s. 214). 11 Rådsforordning nr. 1 om fastsettelse av reglene for bruk av språk for Det europeiske økonomiske fellesskap (EFT 17 av 6.10.1958, s. 385). VEDTATT DENNE FORORDNING: Kapittel I Innledende bestemmelser Artikkel 1. Formål Denne forordning fastsetter på hvilke vilkår vedkommende myndigheter som er utpekt av medlemsstatene til å ha ansvar for håndhevingen av unionsrett som beskytter forbrukernes interesser, skal samarbeide og samordne tiltak med hverandre og med Kommisjonen for å håndheve dette regelverket og sikre at det indre marked virker på en tilfredsstillende måte, og for å gi forbrukerne et sterkere økonomisk vern. Artikkel 2. Virkeområde 1. Denne forordning får anvendelse på overtredelser innenfor Unionen, utbredte overtredelser og utbredte overtredelser med unionsdimensjon, selv om disse overtredelsene har opphørt før håndhevingen innledes eller avsluttes. 2. Denne forordning berører ikke unionsreglene for internasjonal privatrett, og særlig ikke bestemmelser om domsmyndighet og lovvalg. 3. Denne forordning berører ikke medlemsstatenes anvendelse av tiltak knyttet til strafferettslig og sivilrettslig samarbeid, og særlig ikke virksomheten innenfor Det europeiske rettslige nettverk. 4. Denne forordning berører ikke medlemsstatenes oppfyllelse av eventuelle ytterligere forpliktelser knyttet til gjensidig bistand i forbindelse med vern av kollektive økonomiske forbrukerinteresser, herunder i straffesaker, og som følger av andre rettsakter, herunder bilaterale eller multilaterale avtaler. 5. Denne forordning berører ikke europaparlaments- og rådsdirektiv 2009/22/EF ​12 6. Denne forordning berører ikke muligheten for å gjennomføre ytterligere offentlige eller private håndhevingstiltak i henhold til nasjonal rett. 7. Denne forordning berører ikke gjeldende unionsrett som får anvendelse på vern av fysiske personer i forbindelse med behandling av personopplysninger. 8. Denne forordning berører ikke nasjonal rett som får anvendelse på erstatning til forbrukere for skade som følge av overtredelser av unionsrett som beskytter forbrukernes interesser. 9. Denne forordning berører ikke vedkommende myndigheters rett til å gjennomføre undersøkelses- og håndhevingstiltak rettet mot mer enn én næringsdrivende for lignende overtredelser som omfattes av denne forordning. 10. Kapittel III i denne forordning får ikke anvendelse på overtredelser innenfor Unionen av direktiv 2014/17/EU og 2014/92/EU . 12 Europaparlaments- og rådsdirektiv 2009/22/EF av 23. april 2009 om nedlegging av forbod med omsyn til vern av forbrukarinteresser (EUT L 110 av 1.5.2009, s. 30). Artikkel 3. Definisjoner I denne forordning menes med 1. «unionsrett som beskytter forbrukernes interesser» de forordningene og direktivene, slik de er innarbeidet i medlemsstatenes nasjonale rettsorden, som er oppført i vedlegget til denne forordning, 2. «overtredelse innenfor Unionen» enhver handling eller unnlatelse som er i strid med unionsrett som beskytter forbrukernes interesser, og som har skadet, skader eller kan skade kollektive interesser for forbrukere bosatt i en annen medlemsstat enn medlemsstaten der a. handlingen eller unnlatelsen har sin opprinnelse eller har funnet sted, b. den næringsdrivende som er ansvarlig for handlingen eller unnlatelsen, er etablert, eller c. bevismateriale eller den næringsdrivendes eiendeler som kan knyttes til handlingen eller unnlatelsen, finnes, 3. «utbredt overtredelse» a. enhver handling eller unnlatelse som er i strid med unionsrett som beskytter forbrukernes interesser, og som har skadet, skader eller kan skade kollektive interesser for forbrukere bosatt i minst to andre medlemsstater enn medlemsstaten der i. handlingen eller unnlatelsen har sin opprinnelse eller har funnet sted, ii. den næringsdrivende som er ansvarlig for handlingen eller unnlatelsen, er etablert, eller iii. bevismateriale eller den næringsdrivendes eiendeler som kan knyttes til handlingen eller unnlatelsen, finnes, eller b. enhver handling eller unnlatelse som er i strid med unionsrett som beskytter forbrukernes interesser, og som har skadet, skader eller kan skade forbrukernes kollektive interesser og har fellestrekk, herunder samme ulovlige praksis og tilsidesettelse av samme interesse, og som begås samtidig av samme næringsdrivende i minst tre medlemsstater, 4. «utbredt overtredelse med unionsdimensjon» en utbredt overtredelse som har skadet, skader eller kan skade forbrukernes kollektive interesser i minst to tredeler av de medlemsstatene som sammen representerer minst to tredeler av Unionens befolkning, 5. «overtredelser som omfattes av denne forordning» overtredelser innenfor Unionen, utbredte overtredelser og utbredte overtredelser med unionsdimensjon, 6. «vedkommende myndighet» enhver offentlig myndighet på nasjonalt, regionalt eller lokalt plan som en medlemsstat har utpekt som ansvarlig for å håndheve unionsrett som beskytter forbrukernes interesser, 7. «sentralt kontaktorgan» den offentlige myndighet som en medlemsstat har utpekt som ansvarlig for samordningen av denne forordnings anvendelse i vedkommende medlemsstat, 8. «utpekt organ» et organ som har en rettmessig interesse av at overtredelser av unionsrett som beskytter forbrukernes interesser, stanses eller forbys, og som er utpekt av en medlemsstat og pålagt av en vedkommende myndighet å samle inn nødvendige opplysninger og treffe de nødvendige håndhevingstiltakene som nevnte organ etter nasjonal rett har til rådighet for å stanse eller forby overtredelsen, og som opptrer på vegne av vedkommende myndighet, 9. «anmodende myndighet» den vedkommende myndighet som ber om gjensidig bistand, 10. «anmodet myndighet» den vedkommende myndighet som mottar en anmodning om gjensidig bistand, 11. «næringsdrivende» enhver fysisk eller juridisk person, privat eller offentlig, som handler for formål som gjelder vedkommendes nærings-, forretnings-, håndverks- eller yrkesvirksomhet, og enhver som handler i vedkommendes navn eller på vedkommendes vegne, 12. «forbruker» enhver fysisk person som handler for formål som faller utenfor vedkommendes nærings-, forretnings-, håndverks- eller yrkesvirksomhet, 13. «forbrukerklage» en med rimelighet underbygd påstand om at en næringsdrivende har begått, begår eller kan komme til å begå en overtredelse av unionsrett som beskytter forbrukernes interesser, 14. «skade på forbrukernes kollektive interesser» faktisk eller potensiell skade på interessene til en rekke forbrukere som berøres av overtredelser innenfor Unionen, av utbredte overtredelser eller av utbredte overtredelser med unionsdimensjon, 15. «nettbasert grensesnitt» enhver programvare, herunder et nettsted, en del av et nettsted eller et program, som drives av eller på vegne av en næringsdrivende, og som gir forbrukere tilgang til den næringsdrivendes varer eller tjenester, 16. «kontrollaksjoner» samordnede undersøkelser av forbrukermarkeder gjennom samtidige samordnede kontrolltiltak for å kontrollere overholdelse av eller påvise overtredelser av unionsrett som beskytter forbrukernes interesser. Artikkel 4. Melding om foreldelsesfrister Hvert sentralt kontaktorgan skal underrette Kommisjonen om foreldelsesfristene som får anvendelse i dets egen medlemsstat og gjelder for håndhevingstiltakene nevnt i artikkel 9 nr. 4. Kommisjonen skal sammenfatte de meldte foreldelsesfristene og gjøre sammendraget tilgjengelig for vedkommende myndigheter. Kapittel II Vedkommende myndigheter og deres myndighet Artikkel 5. Vedkommende myndigheter og sentrale kontaktorganer 1. Hver medlemsstat skal utpeke en eller flere vedkommende myndigheter og det sentrale kontaktorganet som har ansvar for anvendelsen av denne forordning. 2. Vedkommende myndigheter skal oppfylle sine forpliktelser i henhold til denne forordning som om de handlet på vegne av forbrukerne i sin egen medlemsstat og for egen regning. 3. I hver medlemsstat skal det sentrale kontaktorganet ha ansvar for å samordne de undersøkelses- og håndhevingstiltakene som vedtas av vedkommende myndigheter, andre offentlige myndigheter nevnt i artikkel 6 og eventuelt utpekte organer, i forbindelse med overtredelser som omfattes av denne forordning. 4. Medlemsstatene skal sikre at vedkommende myndigheter og de sentrale kontaktorganene har nødvendige ressurser til å anvende denne forordning, herunder tilstrekkelige budsjettmidler og andre ressurser, sakkunnskap, framgangsmåter og andre ordninger. 5. Dersom det finnes mer enn én vedkommende myndighet på deres territorium, skal medlemsstatene sørge for at de respektive oppgavene til vedkommende myndigheter er klart definert, og at de samarbeider tett for å utføre disse oppgavene på en effektiv måte. Artikkel 6. Samarbeid med sikte på anvendelse av denne forordning i medlemsstatene 1. Med sikte på en korrekt anvendelse av denne forordning skal hver medlemsstat sikre at dens vedkommende myndigheter, andre offentlige myndigheter og eventuelt utpekte organer samarbeider effektivt med hverandre. 2. Andre offentlige myndigheter nevnt i nr. 1 skal på anmodning fra en vedkommende myndighet treffe alle nødvendige tiltak de etter nasjonal rett har til rådighet for å stanse eller forby overtredelser som omfattes av denne forordning. 3. Medlemsstatene skal sikre at de andre offentlige myndighetene nevnt i nr. 1 har de midler og den myndighet som er nødvendig for å samarbeide effektivt med vedkommende myndigheter om anvendelsen av denne forordning. Disse andre offentlige myndighetene skal regelmessig underrette vedkommende myndigheter om tiltakene som er truffet ved anvendelsen av denne forordning. Artikkel 7. Utpekte organers rolle 1. Dersom det er relevant, og i samsvar med nasjonal rett, kan en vedkommende myndighet («den oppdragsgivende myndighet») gi et utpekt organ i oppdrag å samle inn nødvendige opplysninger om en overtredelse som omfattes av denne forordning, eller å treffe alle nødvendige håndhevingstiltak som det etter nasjonal rett har til rådighet for å stanse eller forby denne overtredelsen. Den oppdragsgivende myndigheten skal gi et utpekt organ et oppdrag bare dersom både den anmodende myndigheten og den anmodede myndigheten, eller alle berørte vedkommende myndigheter, etter å ha hørt den anmodende myndigheten eller de andre vedkommende myndighetene som berøres av overtredelsen som omfattes av denne forordning, er enige om at det utpekte organet sannsynligvis vil innhente de nødvendige opplysningene eller stanse eller forby overtredelsen på en minst like effektiv og formålstjenlig måte som den oppdragsgivende myndigheten ville ha gjort. 2. Dersom den anmodende myndigheten eller de andre vedkommende myndighetene som berøres av en overtredelse som omfattes av denne forordning, anser at vilkårene i nr. 1 ikke er oppfylt, skal de omgående underrette den oppdragsgivende myndigheten skriftlig og gi en begrunnelse for sitt syn. Dersom den oppdragsgivende myndigheten har et annet syn, kan den henvise saken til Kommisjonen, som omgående skal avgi uttalelse om saken. 3. Den oppdragsgivende myndigheten skal fortsatt være forpliktet til å samle inn de nødvendige opplysningene eller til å treffe de nødvendige håndhevingstiltakene dersom a. det utpekte organet ikke innhenter de nødvendige opplysningene eller ikke omgående stanser eller forbyr overtredelsen som omfattes av denne forordning, eller b. vedkommende myndigheter som berøres av en overtredelse som omfattes av denne forordning, ikke er enige om at det utpekte organet kan gis oppdrag i henhold til nr. 1. 4. Den oppdragsgivende myndigheten skal treffe alle nødvendige tiltak for å hindre offentliggjøring av opplysninger som er underlagt reglene for fortrolighet og for taushetsplikt og forretningshemmeligheter fastsatt i artikkel 33. Artikkel 8. Opplysninger og lister 1. Hver medlemsstat skal omgående oversende til Kommisjonen følgende opplysninger og eventuelle endringer av dem: a. Identiteten og kontaktopplysningene til vedkommende myndigheter, til det sentrale kontaktorganet, til de utpekte organene og til enhetene som utsteder eksterne varsler i henhold til artikkel 27 nr. 1. b. Opplysninger om vedkommende myndigheters organisering, myndighet og ansvarsområder. 2. Kommisjonen skal på sitt nettsted opprette og oppdatere en offentlig tilgjengelig liste over vedkommende myndigheter, sentrale kontaktorganer, utpekte organer og enheter som utsteder eksterne varsler i henhold til artikkel 27 nr. 1 eller 2. Artikkel 9. Vedkommende myndigheters minimum av myndighet 1. Hver vedkommende myndighet skal ha det minimum av undersøkelses- og håndhevingsmyndighet som angitt i nr. 3, 4, 6 og 7 i denne artikkel, som er nødvendig for anvendelsen av denne forordning, og skal utøve denne myndigheten i samsvar med artikkel 10. 2. Uten hensyn til nr. 1 kan medlemsstatene beslutte ikke å tildele alle former for myndighet til hver vedkommende myndighet, forutsatt at hver av disse formene for myndighet kan utøves på en effektiv måte og ved behov i forbindelse med eventuelle overtredelser som omfattes av denne forordning i samsvar med artikkel 10. 3. Vedkommende myndigheter skal ha minst følgende undersøkelsesmyndighet: a. Myndighet til å få tilgang til alle relevante dokumenter, data eller opplysninger knyttet til en overtredelse som omfattes av denne forordning, uansett form eller format og uavhengig av lagringsmedium eller lagringssted. b. Myndighet til å kreve at en offentlig myndighet, et organ eller et byrå i deres medlemsstat eller en fysisk eller juridisk person skal framlegge alle relevante opplysninger, data eller dokumenter, uansett form eller format og uavhengig av lagringsmedium eller lagringssted, for å kunne fastslå om en overtredelse som omfattes av denne forordning, har funnet sted eller finner sted, og for å innhente nærmere opplysninger om en slik overtredelse, herunder sporing av finansielle strømmer og datastrømmer, for å fastslå identiteten til personer som er involvert i finansielle strømmer og datastrømmer, og for å fastslå bankkontoopplysninger og opplysninger om eier av nettsteder. c. Myndighet til å gjennomføre nødvendig stedlig tilsyn, herunder myndighet til å få adgang til alle lokaler, all grunn og alle transportmidler som den næringsdrivende som berøres av tilsynet, bruker for formål knyttet til vedkommendes nærings-, forretnings-, håndverks- eller yrkesvirksomhet, eller anmode andre offentlige myndigheter om å gjøre dette, for å undersøke, beslaglegge, ta eller få kopier av opplysninger, data eller dokumenter, uansett lagringsmedium; myndighet til å beslaglegge alle opplysninger, data eller dokumenter i et nødvendig tidsrom og i det omfang som er nødvendig for tilsynet; myndighet til å kreve at representanter for eller ansatte hos den næringsdrivende som berøres av tilsynet, gir forklaringer om forhold, opplysninger, data eller dokumenter som gjelder gjenstanden for tilsynet, og til å registrere deres svar. d. Myndigheten til å kjøpe varer eller tjenester gjennom testkjøp, om nødvendig under skjult identitet, for å påvise overtredelser som omfattes av denne forordning, og til å innhente bevismateriale, herunder myndighet til å inspisere, observere, undersøke, demontere eller teste varer eller tjenester. 4. Vedkommende myndigheter skal ha minst følgende håndhevingsmyndighet: a. Myndighet til å vedta midlertidige tiltak for å unngå risikoen for alvorlig skade på forbrukernes kollektive interesser. b. Myndighet til å forsøke å få eller godta forpliktende tilsagn fra den næringsdrivende som er ansvarlig for overtredelsen som omfattes av denne forordning, om å stanse denne overtredelsen. c. Myndighet til å motta, fra den næringsdrivende og på den næringsdrivendes initiativ, ytterligere forpliktende tilsagn om avhjelpende tiltak til fordel for forbrukerne som er berørt av den påståtte overtredelsen som omfattes av denne forordning, eller eventuelt til å forsøke å få den næringsdrivende til å forplikte seg til å tilby egnede avhjelpende tiltak til de forbrukerne som er berørt av denne overtredelsen. d. Når det er relevant, myndighet til på egnet måte å informere forbrukere som hevder at de har lidd skade som følge av en overtredelse som omfattes av denne forordning, om hvordan de kan søke om erstatning i henhold til nasjonal rett. e. Myndighet til skriftlig å pålegge den næringsdrivende å stanse overtredelser som omfattes av denne forordning. f. Myndighet til å stanse eller forby overtredelser som omfattes av denne forordning. g. Dersom ingen andre effektive midler er tilgjengelige for å stanse eller forby overtredelsen som omfattes av denne forordning, og for å unngå risikoen for alvorlig skade på forbrukernes kollektive interesser, i. myndighet til å fjerne innhold i eller begrense tilgangen til et nettbasert grensesnitt, eller til å kreve at forbrukerne skal se en tydelig advarsel når de får tilgang til et nettbasert grensesnitt, ii. myndighet til å pålegge en vertstjenesteleverandør å fjerne, deaktivere eller begrense tilgangen til et nettbasert grensesnitt, eller iii. myndighet til, dersom det er hensiktsmessig, å pålegge domeneregistre eller domeneregistrarer å slette et fullt kvalifisert domenenavn og å tillate at den berørte vedkommende myndighet registrerer det, herunder ved å anmode en tredjepart eller en annen offentlig myndighet om å gjennomføre slike tiltak. h. Myndighet til å ilegge sanksjoner, for eksempel bøter eller tvangsmulkter, for overtredelser som omfattes av denne forordning, og for manglende overholdelse av beslutninger, pålegg, midlertidige tiltak, forpliktende tilsagn fra næringsdrivende eller andre tiltak som er vedtatt i henhold til denne forordning. Sanksjonene nevnt i bokstav h) skal være virkningsfulle, stå i forhold til overtredelsen og virke avskrekkende, i samsvar med kravene i unionsrett som beskytter forbrukernes interesser. Særlig bør det tas behørig hensyn, alt etter hva som er relevant, til arten, alvorlighetsgraden og varigheten av den aktuelle overtredelsen. 5. Myndigheten til å ilegge sanksjoner, for eksempel bøter eller tvangsmulkter, for overtredelser som omfattes av denne forordning, gjelder alle overtredelser av unionsrett som beskytter forbrukernes interesser, dersom den relevante unionsrettsakten oppført i vedlegget inneholder bestemmelser om sanksjoner. Dette berører ikke den myndighet nasjonale myndigheter har i henhold til nasjonal rett til å ilegge sanksjoner, for eksempel overtredelsesgebyr eller andre bøter eller tvangsmulkter, i tilfeller der unionsrettsaktene som er oppført i vedlegget, ikke inneholder bestemmelser om sanksjoner. 6. Vedkommende myndigheter skal ha myndighet til å innlede undersøkelser eller prosedyrer på eget initiativ for å stanse eller forby overtredelser som omfattes av denne forordning. 7. Vedkommende myndigheter kan offentliggjøre endelige beslutninger, forpliktende tilsagn fra næringsdrivende eller pålegg som er vedtatt i henhold til denne forordning, herunder offentliggjøring av identiteten til den næringsdrivende som er ansvarlig for en overtredelse som omfattes av denne forordning. 8. Dersom det er relevant, kan vedkommende myndigheter rådføre seg med forbrukerorganisasjoner, bransjeorganisasjoner, utpekte organer eller andre berørte personer med hensyn til effektiviteten av de forpliktende tilsagnene som er foreslått for å stanse overtredelsen som omfattes av denne forordning. Artikkel 10. Utøvelse av et minimum av myndighet 1. Den myndighet som er omhandlet i artikkel 9, skal utøves enten a. direkte av vedkommende myndigheter i henhold til egen myndighet, b. dersom det er hensiktsmessig, med bistand fra andre vedkommende myndigheter eller andre offentlige myndigheter, c. ved å gi oppdrag til utpekte organer, dersom det er relevant, eller d. ved å henvise saken til en domstol som har kompetanse til å treffe den nødvendige avgjørelsen, eventuelt også ved overprøving dersom begjæringen om å treffe nødvendig avgjørelse ikke tas til følge. 2. Gjennomføringen og utøvelsen av myndighet som omhandlet i artikkel 9 ved anvendelse av denne forordning, skal stå i forhold til og være i samsvar med unionsretten og nasjonal rett, herunder med gjeldende prosessuelle garantier og med prinsippene i Den europeiske unions pakt om grunnleggende rettigheter . Undersøkelses- og håndhevingstiltak som vedtas ved anvendelse av denne forordning, skal stå i forhold til arten av og den samlede faktiske eller potensielle skaden som følger av overtredelsen av unionsrett som beskytter forbrukernes interesser. Kapittel III Ordning for gjensidig bistand Artikkel 11. Anmodninger om opplysninger 1. Når den anmodende myndigheten ber om det, skal en anmodet myndighet omgående, og i alle tilfeller innen 30 dager med mindre annet er avtalt, gi den anmodende myndigheten alle relevante opplysninger som er nødvendige for å fastslå om en overtredelse innenfor Unionen har funnet sted eller finner sted, og stanse denne overtredelsen. 2. Den anmodede myndigheten skal foreta hensiktsmessige og nødvendige undersøkelser eller treffe andre nødvendige eller hensiktsmessige tiltak for å samle inn de nødvendige opplysningene. Om nødvendig skal disse undersøkelsene foretas med bistand fra andre offentlige myndigheter eller utpekte organer. 3. Når den anmodende myndigheten ber om det, kan den anmodede myndigheten gi tillatelse til at tjenestemenn fra den anmodende myndigheten følger med den anmodede myndighetens tjenestemenn under deres undersøkelser. Artikkel 12. Anmodninger om håndhevingstiltak 1. Når den anmodende myndigheten ber om det, skal en anmodet myndighet treffe alle nødvendige og forholdsmessige håndhevingstiltak for å stanse eller forby en overtredelse innenfor Unionen ved å utøve den myndighet som er omhandlet i artikkel 9, og all annen myndighet den er tillagt i henhold til nasjonal rett. Den anmodede myndigheten skal bestemme hvilke egnede håndhevingstiltak som er nødvendige for å stanse eller forby overtredelsen innenfor Unionen, og skal treffe dem omgående og senest seks måneder etter at anmodningen er mottatt, med mindre den oppgir særlige grunner til å utvide dette tidsrommet. Dersom det er hensiktsmessig, skal den anmodede myndigheten ilegge den næringsdrivende som er ansvarlig for overtredelsen innenfor Unionen, sanksjoner, for eksempel bøter eller tvangsmulkter. Den anmodede myndigheten kan motta, fra den næringsdrivende og på den næringsdrivendes initiativ, ytterligere forpliktende tilsagn om avhjelpende tiltak til fordel for forbrukere som er berørt av den påståtte overtredelsen innenfor Unionen, eller kan eventuelt forsøke å få den næringsdrivende til å forplikte seg til å tilby egnede avhjelpende tiltak til forbrukere som er berørt av denne overtredelsen. 2. Den anmodede myndigheten skal regelmessig underrette den anmodende myndigheten om trinn og tiltak som er gjennomført og trinn og tiltak den har til hensikt å gjennomføre. Den anmodede myndigheten skal bruke den elektroniske databasen omhandlet i artikkel 35 til omgående å gi den anmodende myndigheten, vedkommende myndigheter i andre medlemsstater og Kommisjonen melding om hvilke tiltak som er truffet, og hvilken virkning de har hatt på overtredelsen innenfor Unionen, herunder følgende: a. Om midlertidige tiltak er vedtatt. b. Om overtredelsen har opphørt. c. Hvilke tiltak som er vedtatt, og om disse tiltakene er gjennomført. d. I hvilket omfang forbrukere som berøres av den påståtte overtredelsen, er blitt tilbudt forpliktende tilsagn om avhjelpende tiltak. Artikkel 13. Framgangsmåte for anmodninger om gjensidig bistand 1. Når den anmodende myndighet anmoder om gjensidig bistand, skal den gi de opplysningene som er nødvendige for at den anmodede myndigheten skal kunne etterkomme denne anmodningen, herunder eventuelt nødvendig bevismateriale som bare kan innhentes i den anmodende myndighetens medlemsstat. 2. Den anmodende myndigheten skal sende slike anmodninger om gjensidig bistand til det sentrale kontaktorganet i den anmodede myndighetens medlemsstat, og til det sentrale kontaktorganet i den anmodende myndighetens medlemsstat til orientering. Det sentrale kontaktorganet i den anmodede myndighetens medlemsstat skal omgående videresende anmodningene til den relevante vedkommende myndigheten. 3. Anmodninger om gjensidig bistand og all formidling av opplysninger knyttet til dem skal skje skriftlig på standardskjemaer og oversendes elektronisk gjennom databasen omhandlet i artikkel 35. 4. De berørte vedkommende myndighetene skal bli enige om hvilke språk som skal benyttes i anmodninger om gjensidig bistand og i all kommunikasjon knyttet til dem. 5. Dersom enighet om språk ikke kan oppnås, skal anmodninger om gjensidig bistand oversendes på det offisielle språket eller et av de offisielle språkene i den anmodende myndighetens medlemsstat, og svarene på det offisielle språket eller ett av de offisielle språkene i den anmodede myndighetens medlemsstat. I så fall skal hver vedkommende myndighet være ansvarlig for nødvendige oversettelser av anmodninger, svar og andre dokumenter som den mottar fra en annen vedkommende myndighet. 6. Den anmodede myndigheten skal svare direkte både til den anmodende myndigheten og til de sentrale kontaktorganene i den anmodende myndighetens og den anmodede myndighetens medlemsstat. Artikkel 14. Avslag på å etterkomme en anmodning om gjensidig bistand 1. En anmodet myndighet kan nekte å etterkomme en anmodning om opplysninger i henhold til artikkel 11 dersom ett eller flere av følgende vilkår er oppfylt: a. Det viser seg, etter samråd med den anmodende myndigheten, at opplysningene som det ble anmodet om, ikke er nødvendige for at den anmodende myndigheten skal kunne avgjøre om en overtredelse innenfor Unionen har funnet sted eller finner sted, eller for å avgjøre om det er rimelig grunn til mistanke om at den vil finne sted. b. Den anmodende myndigheten er ikke enig i at opplysningene er underlagt reglene for fortrolighet og for taushetsplikt og forretningshemmeligheter fastsatt i artikkel 33. c. Strafferettslig etterforskning eller rettergang er allerede igangsatt mot den samme næringsdrivende og for den samme overtredelsen innenfor Unionen, av rettsmyndighetene i den anmodede myndighetens eller den anmodende myndighetens medlemsstat. 2. En anmodet myndighet kan nekte å etterkomme en anmodning om håndhevingstiltak i henhold til artikkel 12 dersom det etter samråd med den anmodende myndigheten viser seg at ett eller flere av følgende vilkår er oppfylt: a. Strafferettslig etterforskning eller rettergang er allerede igangsatt av, eller det foreligger en dom, et rettsforlik eller en rettslig kjennelse for den samme overtredelsen innenfor Unionen og mot den samme næringsdrivende, fra rettsmyndighetene i den anmodede myndighetens medlemsstat. b. Utøvelsen av den nødvendige håndhevingsmyndighet er allerede igangsatt, eller det er allerede gjort et forvaltningsvedtak med hensyn til den samme overtredelsen innenfor Unionen og mot den samme næringsdrivende i den anmodede myndighetens medlemsstat, med sikte på raskt og effektivt å stanse eller forby overtredelsen innenfor Unionen. c. Den anmodede myndigheten fastslår, etter en hensiktsmessig undersøkelse, at en overtredelse innenfor Unionen ikke har funnet sted. d. Den anmodede myndigheten fastslår at den anmodende myndigheten ikke har framlagt de opplysningene som er nødvendige i henhold til artikkel 13 nr. 1. e. Den anmodede myndigheten har godtatt forpliktende tilsagn som er foreslått av den næringsdrivende for å stanse overtredelsen innenfor Unionen innen en fastsatt frist, og denne fristen er ennå ikke utløpt. Den anmodede myndigheten skal imidlertid etterkomme anmodningen om håndhevingstiltak i henhold til artikkel 12 dersom den næringsdrivende unnlater å oppfylle godkjente forpliktende tilsagn innen fristen nevnt i første ledd bokstav e). 3. Den anmodede myndigheten skal underrette den anmodende myndigheten og Kommisjonen om eventuelle avslag på å etterkomme en anmodning om gjensidig bistand, og gi en begrunnelse for dette avslaget. 4. I tilfelle av uenighet mellom den anmodende myndigheten og den anmodede myndigheten kan enten den anmodende myndigheten eller den anmodede myndigheten henvise saken til Kommisjonen, som omgående skal avgi uttalelse om saken. Dersom saken ikke har blitt henvist til Kommisjonen, kan Kommisjonen likevel avgi uttalelse på eget initiativ. Med sikte på å avgi en slik uttalelse kan Kommisjonen be om relevante opplysninger og dokumenter som er utvekslet mellom den anmodende myndigheten og den anmodede myndigheten. 5. Kommisjonen skal overvåke hvordan ordningen for gjensidig bistand fungerer, og at vedkommende myndigheter følger framgangsmåtene og overholder fristene for behandling av anmodninger om gjensidig bistand. Kommisjonen skal ha tilgang til anmodninger om gjensidig bistand og de opplysningene og dokumentene som er utvekslet mellom den anmodende myndigheten og den anmodede myndigheten. 6. Dersom det er hensiktsmessig, kan Kommisjonen utstede retningslinjer og gi råd til medlemsstatene for å sikre at ordningen for gjensidig bistand fungerer på en effektiv måte. Kapittel IV Samordnede undersøkelses- og håndhevingsordninger for utbredte overtredelser og for utbredte overtredelser med unionsdimensjon Artikkel 15. Framgangsmåte ved beslutninger mellom medlemsstater Når det gjelder spørsmål som omfattes av dette kapittelet, skal de berørte vedkommende myndighetene treffe beslutning ved enighet. Artikkel 16. Allmenne prinsipper for samarbeid 1. Dersom det er rimelig grunn til mistanke om at en utbredt overtredelse eller en utbredt overtredelse med unionsdimensjon finner sted, skal vedkommende myndigheter som berøres av overtredelsen, og Kommisjonen omgående underrette hverandre og de sentrale kontaktorganene som berøres av overtredelsen, ved å utstede varsler i henhold til artikkel 26. 2. Vedkommende myndigheter som berøres av den utbredte overtredelsen eller den utbredte overtredelsen med unionsdimensjon, skal samordne de undersøkelses- og håndhevingstiltakene som de treffer for å håndtere disse overtredelsene. De skal utveksle alt nødvendig bevismateriale og alle nødvendige opplysninger, og skal omgående gi hverandre og Kommisjonen all nødvendig bistand. 3. Vedkommende myndigheter som berøres av den utbredte overtredelsen eller den utbredte overtredelsen med unionsdimensjon, skal sikre at alt nødvendig bevismateriale og alle nødvendige opplysninger samles inn, og at alle nødvendige håndhevingstiltak treffes for å stanse eller forby overtredelsen. 4. Med forbehold for nr. 2 berører denne forordning ikke nasjonale undersøkelses- og håndhevingstiltak som gjennomføres av vedkommende myndigheter i forbindelse med den samme overtredelsen begått av den samme næringsdrivende. 5. Dersom det er hensiktsmessig, skal vedkommende myndigheter anmode Kommisjonens tjenestemenn og andre ledsagende personer som er godkjent av Kommisjonen, om å delta i de samordnede undersøkelses- og håndhevingstiltakene samt andre tiltak som omfattes av dette kapittelet. Artikkel 17. Iverksetting av samordnede tiltak og utpeking av koordinator 1. Dersom det er rimelig grunn til mistanke om en utbredt overtredelse, skal vedkommende myndigheter som berøres av denne overtredelsen, iverksette et samordnet tiltak som skal bygge på en avtale mellom dem. Iverksettingen av det samordnede tiltaket skal omgående meldes til de sentrale kontaktorganene som berøres av overtredelsen, og til Kommisjonen. 2. Vedkommende myndigheter som berøres av den mistenkte utbredte overtredelsen, skal utpeke én vedkommende myndighet som er berørt av den mistenkte utbredte overtredelsen, til å være koordinator. Dersom disse vedkommende myndighetene ikke klarer å komme til enighet om denne utpekingen, skal Kommisjonen påta seg rollen som koordinator. 3. Dersom Kommisjonen har begrunnet mistanke om en utbredt overtredelse med unionsdimensjon, skal den omgående underrette vedkommende myndigheter og de sentrale kontaktorganene som berøres av denne påståtte overtredelsen, i henhold til artikkel 26. Kommisjonen skal forklare grunnlaget som berettiger et mulig samordnet tiltak, i underretningen. Vedkommende myndigheter som berøres av den påståtte utbredte overtredelsen med unionsdimensjon, skal foreta hensiktsmessige undersøkelser på grunnlag av opplysninger som er tilgjengelige eller som de lett kan få tilgang til. Vedkommende myndigheter som berøres av den påståtte utbredte overtredelsen med unionsdimensjon, skal formidle resultatene av slike undersøkelser til andre berørte vedkommende myndigheter, til de sentrale kontaktorganene som berøres av overtredelsen, og til Kommisjonen i henhold til artikkel 26 og innen en måned fra datoen for Kommisjonens underretning. Dersom slike undersøkelser viser at en utbredt overtredelse med unionsdimensjon kanskje finner sted, skal vedkommende myndigheter som berøres av denne overtredelsen, begynne med det samordnede tiltaket og treffe tiltakene fastsatt i artikkel 19 samt, dersom det er hensiktsmessig, tiltakene fastsatt i artikkel 20 og 21. 4. De samordnede tiltakene omhandlet i nr. 3 skal samordnes av Kommisjonen. 5. En vedkommende myndighet skal delta i det samordnede tiltaket dersom det under gjennomføringen av det samordnede tiltaket viser seg at vedkommende myndighet er berørt av den utbredte overtredelsen eller den utbredte overtredelsen med unionsdimensjon. Artikkel 18. Grunner til å avslå å delta i samordnede tiltak 1. En vedkommende myndighet kan avslå å delta i et samordnet tiltak av én av følgende grunner: a. Strafferettslig etterforskning eller rettergang er allerede igangsatt, en endelig dom er allerede avsagt eller et rettsforlik er inngått med hensyn til den samme næringsdrivende for de samme overtredelsene i vedkommende myndighets medlemsstat. b. Utøvelsen av den nødvendige håndhevingsmyndigheten er allerede igangsatt før det utstedes et varsel som nevnt i artikkel 17 nr. 3, eller det er allerede gjort et forvaltningsvedtak med hensyn til den samme næringsdrivende i forbindelse med den samme overtredelsen i vedkommende myndighets medlemsstat, med sikte på raskt og effektivt å stanse eller forby den utbredte overtredelsen eller den utbredte overtredelsen med unionsdimensjon. c. Dersom det etter en hensiktsmessig undersøkelse viser seg at den faktiske eller potensielle virkningen av den påståtte utbredte overtredelsen eller den utbredte overtredelsen med unionsdimensjon i denne vedkommende myndighets medlemsstat er ubetydelig, og det er derfor ikke er nødvendig at vedkommende myndighet vedtar håndhevingstiltak. d. Den relevante utbredte overtredelsen eller den utbredte overtredelsen med unionsdimensjon har ikke funnet sted i denne vedkommende myndighets medlemsstat, og det er derfor ikke er nødvendig at vedkommende myndighet vedtar håndhevingstiltak. e. Vedkommende myndighet har godtatt forpliktende tilsagn foreslått av den næringsdrivende som er ansvarlig for den utbredte overtredelsen eller den utbredte overtredelsen med unionsdimensjon, om å stanse overtredelsen i denne vedkommende myndighets medlemsstat, og disse forpliktende tilsagnene er oppfylt, og det er derfor ikke nødvendig at vedkommende myndighet vedtar håndhevingstiltak. 2. Dersom en vedkommende myndighet avslår å delta i det samordnede tiltaket, skal den omgående underrette Kommisjonen og de andre vedkommende myndighetene og de sentrale kontaktorganene som berøres av den utbredte overtredelsen eller den utbredte overtredelsen med unionsdimensjon, om sin beslutning, angi grunnene for beslutningen og framlegge alle nødvendige underlagsdokumenter. Artikkel 19. Undersøkelsestiltak i forbindelse med samordnede tiltak 1. Vedkommende myndigheter som berøres av det samordnede tiltaket, skal sikre at undersøkelser og inspeksjoner gjennomføres på en effektiv, formålstjenlig og samordnet måte. De skal etterstrebe å gjennomføre undersøkelser og inspeksjoner samtidig og, i den utstrekning nasjonal prosessrett tillater det, anvende midlertidige tiltak. 2. Ordningen for gjensidig bistand i henhold til kapittel III kan benyttes dersom det er særlig behov for å samle inn nødvendig bevismateriale og andre opplysninger fra andre medlemsstater enn de medlemsstatene som berøres av det samordnede tiltaket, eller for å sikre at den berørte næringsdrivende ikke omgår håndhevingstiltak. 3. Dersom det er hensiktsmessig, skal vedkommende myndigheter som berøres av det samordnede tiltaket, framlegge resultatet av undersøkelsen og vurderingen av den utbredte overtredelsen, eller eventuelt den utbredte overtredelsen med unionsdimensjon, i en felles holdning de har blitt enige om. 4. Med mindre annet er avtalt mellom vedkommende myndigheter som berøres av det samordnede tiltaket, skal koordinatoren formidle den felles holdningen til den næringsdrivende som er ansvarlig for den utbredte overtredelsen eller den utbredte overtredelsen med unionsdimensjon. Den næringsdrivende som er ansvarlig for den utbredte overtredelsen eller den utbredte overtredelsen med unionsdimensjon, skal gis mulighet til å bli hørt om de spørsmålene som inngår i den felles holdningen. 5. Dersom det er hensiktsmessig, og uten at det berører artikkel 15 eller reglene for fortrolighet og for taushetsplikt og forretningshemmeligheter som fastsatt i artikkel 33, skal vedkommende myndigheter som berøres av det samordnede tiltaket, beslutte å offentliggjøre den felles holdningen eller deler av den på sine nettsteder, og de kan innhente synspunkter fra forbrukerorganisasjoner, bransjeorganisasjoner og andre berørte parter. Kommisjonen skal offentliggjøre den felles holdningen eller deler av den på sitt nettsted, med samtykke fra de berørte vedkommende myndighetene. Artikkel 20. Forpliktende tilsagn i forbindelse med samordnede tiltak 1. På grunnlag av en felles holdning vedtatt i henhold til artikkel 19 nr. 3 kan vedkommende myndigheter som berøres av det samordnede tiltaket, oppfordre den næringsdrivende som er ansvarlig for den utbredte overtredelsen eller den utbredte overtredelsen med unionsdimensjon, til innen en fastsatt frist å foreslå forpliktende tilsagn om å stanse denne overtredelsen. Den næringsdrivende kan også på eget initiativ foreslå forpliktende tilsagn om å stanse denne overtredelsen eller gi forpliktende tilsagn om avhjelpende tiltak til forbrukere som er berørt av denne overtredelsen. 2. Dersom det er hensiktsmessig, og uten at det berører reglene for fortrolighet og for taushetsplikt og forretningshemmeligheter som fastsatt i artikkel 33, kan vedkommende myndigheter som berøres av det samordnede tiltaket, offentliggjøre de forpliktende tilsagnene som foreslås av den næringsdrivende som er ansvarlig for den utbredte overtredelsen eller den utbredte overtredelsen med unionsdimensjon, på sine nettsteder eller, dersom det er hensiktsmessig, kan Kommisjonen offentliggjøre de forpliktende tilsagnene som foreslås av denne næringsdrivende, på sitt nettsted dersom de berørte vedkommende myndighetene anmoder om det. Vedkommende myndigheter og Kommisjonen kan innhente synspunkter fra forbrukerorganisasjoner, bransjeorganisasjoner og andre berørte parter. 3. Vedkommende myndigheter som berøres av det samordnede tiltaket, skal vurdere de foreslåtte forpliktende tilsagnene og formidle resultatet av vurderingen til den næringsdrivende som er ansvarlig for den utbredte overtredelsen eller den utbredte overtredelsen med unionsdimensjon, og eventuelt, dersom forpliktende tilsagn om avhjelpende tiltak har blitt tilbudt av den næringsdrivende, skal de underrette forbrukere som hevder at de har lidd skade som følge av denne overtredelsen. Når forpliktende tilsagn står i forhold til og er tilstrekkelige for å stanse den utbredte overtredelsen eller den utbredte overtredelsen med unionsdimensjon, skal vedkommende myndigheter godta disse forpliktende tilsagnene og fastsette en frist for oppfyllelsen av de forpliktende tilsagnene. 4. Vedkommende myndigheter som berøres av det samordnede tiltaket, skal overvåke oppfyllelsen av de forpliktende tilsagnene. De skal særlig sikre at den næringsdrivende som er ansvarlig for den utbredte overtredelsen eller den utbredte overtredelsen med unionsdimensjon, regelmessig rapporterer til koordinatoren om framdriften i oppfyllelsen av de forpliktende tilsagnene. Vedkommende myndigheter som berøres av det samordnede tiltaket, kan, dersom det er hensiktsmessig, innhente synspunkter fra forbrukerorganisasjoner og sakkyndige for å kontrollere om de tiltakene som er truffet av den næringsdrivende, oppfyller de forpliktende tilsagnene. Artikkel 21. Håndhevingstiltak i forbindelse med samordnede tiltak 1. Vedkommende myndigheter som berøres av det samordnede tiltaket, skal innenfor sin jurisdiksjon treffe alle nødvendige håndhevingstiltak overfor den næringsdrivende som er ansvarlig for den utbredte overtredelsen eller den utbredte overtredelsen med unionsdimensjon, for å stanse eller forby denne overtredelsen. Dersom det er hensiktsmessig, skal de ilegge sanksjoner, for eksempel bøter eller tvangsmulkter, for den næringsdrivende som er ansvarlig for den utbredte overtredelsen eller den utbredte overtredelsen med unionsdimensjon. Vedkommende myndigheter kan motta, fra den næringsdrivende og på den næringsdrivendes initiativ, ytterligere forpliktende tilsagn om avhjelpende tiltak til fordel for forbrukere som er berørt av den påståtte utbredte overtredelsen eller den påståtte utbredte overtredelsen med unionsdimensjon, eller kan eventuelt forsøke å få den næringsdrivende til å forplikte seg til å tilby egnede avhjelpende tiltak til forbrukerne som er berørt av denne overtredelsen. Håndhevingstiltak er særlig hensiktsmessige når a. et umiddelbart håndhevingstiltak er nødvendig for raskt og effektivt å stanse eller forby overtredelsen, b. det er usannsynlig at overtredelsen vil opphøre som følge av de forpliktende tilsagnene som er foreslått av den næringsdrivende som er ansvarlig for overtredelsen, c. den næringsdrivende som er ansvarlig for overtredelsen, ikke har foreslått forpliktende tilsagn før utløpet av en frist fastsatt av de berørte vedkommende myndighetene, d. de forpliktende tilsagnene som er forslått av den næringsdrivende som er ansvarlig for overtredelsen, ikke er tilstrekkelige til å sikre at overtredelsen opphører, eller hvis det er relevant, til å gi forbrukere som har lidd skade som følge av overtredelsen, avhjelpende tiltak, eller e. den næringsdrivende som er ansvarlig for overtredelsen, har unnlatt å oppfylle de forpliktende tilsagnene om å stanse overtredelsen, eller hvis det er relevant, å tilby avhjelpende tiltak til forbrukere som har lidd skade som følge av overtredelsen, innen fristen nevnt i artikkel 20 nr. 3. 2. Håndhevingstiltak i henhold til nr. 1 skal treffes på en effektiv, formålstjenlig og samordnet måte for å stanse eller forby den utbredte overtredelsen eller den utbredte overtredelsen med unionsdimensjon. Vedkommende myndigheter som berøres av det samordnede tiltaket, skal bestrebe seg på å treffe håndhevingstiltak samtidig i de medlemsstatene som berøres av overtredelsen. Artikkel 22. Avslutning av de samordnede tiltakene 1. Det samordnede tiltaket skal avsluttes dersom vedkommende myndigheter som berøres av det samordnede tiltaket, fastslår at den utbredte overtredelsen eller den utbredte overtredelsen med unionsdimensjon har opphørt eller har blitt forbudt i alle berørte medlemsstater, eller at en slik overtredelse ikke har funnet sted. 2. Koordinatoren skal omgående underrette Kommisjonen og eventuelt vedkommende myndigheter og de sentrale kontaktorganene i de medlemsstatene som berøres av det samordnede tiltaket, om avslutningen av det samordnede tiltaket. Artikkel 23. Koordinatorens rolle 1. Koordinatoren som er utpekt i samsvar med artikkel 17 eller 29, skal særlig a. sikre at alle berørte vedkommende myndigheter og Kommisjonen behørig og i rett tid underrettes om framdriften i undersøkelsen eller håndhevingstiltaket, alt etter hva som er relevant, og at de underrettes om eventuelle forventede neste trinn og de tiltakene som skal vedtas, b. samordne og overvåke de undersøkelsestiltakene som er truffet av de berørte vedkommende myndighetene i samsvar med denne forordning, c. samordne utarbeidingen og utvekslingen av alle nødvendige dokumenter mellom de berørte vedkommende myndighetene og Kommisjonen, d. holde kontakt med den næringsdrivende og andre parter som berøres av undersøkelsen eller håndhevingstiltakene, alt etter hva som er relevant, med mindre annet er avtalt mellom de berørte vedkommende myndighetene og koordinatoren, e. dersom det er relevant, samordne de berørte vedkommende myndighetenes vurdering, samråd og overvåking samt andre tiltak som er nødvendige for å behandle og oppfylle forpliktende tilsagn som er foreslått av de berørte næringsdrivende, f. dersom det er relevant, samordne håndhevingstiltak som er vedtatt av de berørte vedkommende myndighetene, g. samordne anmodninger om gjensidig bistand som er framlagt av de berørte vedkommende myndighetene i henhold til kapittel III. 2. Koordinatoren skal ikke holdes ansvarlig for de berørte vedkommende myndighetenes tiltak eller unnlatelser når de anvender den myndighet som er omhandlet i artikkel 9. 3. Dersom de samordnede tiltakene gjelder utbredte overtredelser eller utbredte overtredelser med unionsdimensjon av de unionsrettsaktene som er nevnt i artikkel 2 nr. 10, skal koordinatoren oppfordre Den europeiske banktilsynsmyndighet til å opptre som observatør. Artikkel 24. Språkordning 1. De berørte vedkommende myndighetene skal bli enige om hvilke språk som skal brukes i meldinger og i all annen kommunikasjon som omfattes av dette kapittelet og er knyttet til de samordnede tiltakene og kontrollaksjonene. 2. Dersom enighet ikke kan oppnås mellom de berørte vedkommende myndighetene, skal meldinger og annen kommunikasjon sendes på det offisielle språket eller et av de offisielle språkene i den medlemsstaten som sender meldingen eller annen kommunikasjon. I så fall skal hver berørt vedkommende myndighet ved behov ha ansvar for å oversette meldingene, kommunikasjonen og andre dokumenter som den mottar fra andre vedkommende myndigheter. Artikkel 25. Språkordning for kommunikasjon med næringsdrivende I forbindelse med framgangsmåtene fastsatt i dette kapittelet, skal den næringsdrivende ha rett til å kommunisere på det offisielle språket eller et av de offisielle språkene som benyttes for offentlige formål i den medlemsstaten der den næringsdrivende er etablert eller bosatt. Kapittel V Unionsomfattende virksomhet Artikkel 26. Varsler 1. En vedkommende myndighet skal omgående underrette Kommisjonen, andre vedkommende myndigheter og sentrale kontaktorganer om enhver rimelig mistanke om at det på dens territorium finner sted en overtredelse som omfattes av denne forordning og kan påvirke forbrukernes interesser i andre medlemsstater. 2. Kommisjonen skal omgående underrette berørte vedkommende myndigheter og sentrale kontaktorganer om enhver rimelig mistanke om at en overtredelse som omfattes av denne forordning, har funnet sted. 3. Når de underretter, det vil si utsteder et varsel, i henhold til nr. 1 og 2, skal vedkommende myndighet eller Kommisjonen gi opplysninger om den mistenkte overtredelsen som omfattes av denne forordning, og særlig, dersom de er tilgjengelige, følgende: a. En beskrivelse av handlingen eller unnlatelsen som utgjør overtredelsen. b. Opplysninger om produktet eller tjenesten som berøres av overtredelsen. c. Navnene på de berørte medlemsstatene som er eller kan bli berørt av overtredelsen. d. Identiteten til den eller de næringsdrivende som er ansvarlig for eller mistenkes å være ansvarlig for overtredelsen. e. Det rettslige grunnlaget for mulige tiltak, med henvisning til nasjonal rett og de tilsvarende bestemmelsene i unionsrettsaktene som er oppført i vedlegget. f. En beskrivelse av eventuell rettergang, håndhevingstiltak eller andre tiltak som er truffet i forbindelse med overtredelsen, og tilhørende datoer, varighet og status. g. Identiteten til vedkommende myndigheter som innleder rettergang og treffer andre tiltak. 4. Når den utsteder et varsel, kan vedkommende myndighet be vedkommende myndigheter og de relevante sentrale kontaktorganene i andre medlemsstater og Kommisjonen, eller Kommisjonen kan be vedkommende myndigheter og de relevante sentrale kontaktorganene i andre medlemsstater om, på grunnlag av opplysninger som er tilgjengelige for henholdsvis de berørte vedkommende myndighetene eller Kommisjonen, eller som disse lett kan få tilgang til, å kontrollere hvorvidt lignende mistenkte overtredelser finner sted på disse andre medlemsstatenes territorium, eller hvorvidt eventuelle håndhevingstiltak allerede er truffet i forbindelse med slike overtredelser i disse medlemsstatene. Disse vedkommende myndighetene i andre medlemsstater og Kommisjonen skal omgående besvare anmodningen. Artikkel 27. Eksterne varsler 1. Hver medlemsstat skal, med mindre det ville være uberettiget, gi utpekte organer, europeiske forbrukersentre, forbrukerorganisasjoner og -sammenslutninger og eventuelt bransjeorganisasjoner, som har den nødvendige sakkunnskap, myndighet til å utstede et varsel til vedkommende myndigheter i de berørte medlemsstatene og Kommisjonen om mistanke om overtredelser som omfattes av denne forordning, og til å gi opplysninger de har tilgang til og som er fastsatt i artikkel 26 nr. 3 (heretter kalt «eksternt varsel»). Hver medlemsstat skal omgående underrette Kommisjonen om listen over disse enhetene og om eventuelle endringer i den. 2. Kommisjonen skal etter samråd med medlemsstatene gi sammenslutninger som representerer forbrukernes og eventuelt næringsdrivendes interesser på unionsplan, myndighet til å utstede et eksternt varsel. 3. Vedkommende myndigheter skal ikke være forpliktet til å innlede en prosedyre eller treffe andre tiltak som svar på et eksternt varsel. Enheter som utsteder eksterne varsler, skal sikre at de framlagte opplysningene er korrekte, ajourførte og nøyaktige, og skal omgående rette de framlagte opplysningene eller trekke dem tilbake, alt etter hva som er relevant. Artikkel 28. Utveksling av andre opplysninger som er relevante for å påvise overtredelser I det omfang som er nødvendig for å nå målet for denne forordning, skal vedkommende myndigheter, gjennom den elektroniske databasen nevnt i artikkel 35, omgående underrette Kommisjonen og vedkommende myndigheter i de berørte medlemsstatene om ethvert tiltak de har truffet for å håndtere en overtredelse som omfattes av denne forordning, i deres jurisdiksjon, dersom de har mistanke om at den aktuelle overtredelsen kan påvirke forbrukernes interesser i andre medlemsstater. Artikkel 29. Kontrollaksjoner 1. Vedkommende myndigheter kan beslutte å gjennomføre kontrollaksjoner for å kontrollere overholdelsen av, eller påvise overtredelser av, unionsrett som beskytter forbrukernes interesser. Med mindre annet er avtalt mellom berørte vedkommende myndigheter, skal kontrollaksjoner samordnes av Kommisjonen. 2. Når de gjennomfører kontrollaksjoner, kan vedkommende myndigheter utøve den undersøkelsesmyndighet som er omhandlet i artikkel 9 nr. 3, og eventuell annen myndighet de er gitt i henhold til nasjonal rett. 3. Vedkommende myndigheter kan oppfordre utpekte organer, Kommisjonens tjenestemenn og andre ledsagende personer som er godkjent av Kommisjonen, til å delta i kontrollaksjoner. Artikkel 30. Samordning av annen virksomhet som bidrar til undersøkelse og håndheving 1. I det omfang som er nødvendig for å nå målet for denne forordning, skal medlemsstatene underrette hverandre og Kommisjonen om sin virksomhet på følgende områder: a. Opplæring av tjenestemenn som er involvert i anvendelsen av denne forordning. b. Innsamling, klassifisering og utveksling av opplysninger om forbrukerklager. c. Opprettelse av sektorvise nettverk for tjenestemenn. d. Utvikling av informasjons- og kommunikasjonsverktøy. e. Dersom det er relevant, utvikling av standarder, metoder og retningslinjer for anvendelsen av denne forordning. 2. I det omfang som er nødvendig for å nå målet for denne forordning, kan medlemsstatene samordne og i fellesskap organisere virksomhet på områdene nevnt i nr. 1. Artikkel 31. Utveksling av tjenestemenn mellom vedkommende myndigheter 1. Vedkommende myndigheter kan delta i utvekslingsordninger for tjenestemenn fra andre medlemsstater for å styrke samarbeidet. Vedkommende myndigheter skal treffe de tiltakene som er nødvendige for at tjenestemenn fra andre medlemsstater skal kunne spille en effektiv rolle i vedkommende myndighets virksomhet. For dette formål skal slike tjenestemenn ha tillatelse til å utføre de oppgavene som vedkommende vertsmyndighet tildeler dem i samsvar med lovgivningen i sin medlemsstat. 2. Under utvekslingen skal tjenestemannens sivilrettslige og strafferettslige ansvar behandles på samme måte som for vedkommende vertsmyndighets tjenestemenn. Tjenestemenn fra andre medlemsstater skal følge faglige standarder og hensiktsmessige interne atferdsregler hos vedkommende vertsmyndighet. Disse atferdsreglene skal særlig sikre vern av enkeltpersoner ved behandling av personopplysninger, at saksbehandlingen er rimelig og rettferdig, og at reglene fastsatt i artikkel 33 om fortrolighet og taushetsplikt og forretningshemmeligheter blir overholdt. Artikkel 32. Internasjonalt samarbeid 1. I det omfang som er nødvendig for å nå målet for denne forordning, skal Unionen samarbeide med tredjestater og med vedkommende internasjonale organisasjoner på de områdene som omfattes av denne forordning, for å beskytte forbrukernes interesser. Unionen og de berørte tredjestatene kan inngå avtaler som fastsetter nærmere bestemmelser om samarbeidet, herunder opprettelsen av ordninger for gjensidig bistand, utveksling av fortrolige opplysninger og programmer for utveksling av personale. 2. Avtaler som inngås mellom Unionen og tredjestater om samarbeid og gjensidig bistand for å beskytte og fremme forbrukernes interesser, skal være forenlige med de relevante personvernreglene som gjelder for overføring av personopplysninger til tredjestater. 3. Når en vedkommende myndighet fra en myndighet i en tredjestat mottar opplysninger som kan være relevante for vedkommende myndigheter i andre medlemsstater, skal den oversende opplysningene til disse vedkommende myndighetene, i den grad dette er tillatt i henhold til gjeldende bilaterale bistandsavtaler med denne tredjestaten og er i samsvar med unionsrett om beskyttelse av enkeltpersoner i forbindelse med behandling av personopplysninger. 4. Opplysninger som oversendes i henhold til denne forordning, kan av vedkommende myndighet også oversendes til en myndighet i en tredjestat i henhold til en bilateral bistandsavtale med denne tredjestaten, forutsatt at det er innhentet samtykke fra den vedkommende myndigheten som opprinnelig oversendte opplysningene, og forutsatt at dette er i samsvar med unionsretten om beskyttelse av enkeltpersoner i forbindelse med behandling av personopplysninger. Kapittel VI Felles ordninger Artikkel 33. Bruk og offentliggjøring av opplysninger samt taushetsplikt og forretningshemmeligheter 1. Opplysninger som er innsamlet av eller oversendt til vedkommende myndigheter og Kommisjonen i forbindelse med anvendelsen av denne forordning, skal brukes bare for å sikre overholdelse av unionsrett som beskytter forbrukernes interesser. 2. Opplysningene nevnt i nr. 1 skal behandles som fortrolige og skal brukes og offentliggjøres bare dersom det tas behørig hensyn til en fysisk eller juridisk persons forretningsinteresser, herunder forretningshemmeligheter og immaterialrett. 3. Vedkommende myndigheter kan likevel, etter samråd med vedkommende myndighet som har gitt opplysningene, offentliggjøre de opplysningene som er nødvendige a. som bevis for overtredelser som omfattes av denne forordning, eller b. for å stanse eller forby overtredelser som omfattes av denne forordning. Artikkel 34. Bruk av bevismateriale og undersøkelsesresultater Vedkommende myndigheter kan bruke alle oversendte opplysninger, dokumenter, undersøkelsesresultater, erklæringer, bekreftede kopier eller etterforskningsresultater som bevismateriale, på lik linje med tilsvarende dokumenter innhentet i deres egen medlemsstat, uansett lagringsmedium. Artikkel 35. Elektronisk database 1. Kommisjonen skal opprette og vedlikeholde en elektronisk database for all kommunikasjon mellom vedkommende myndigheter, sentrale kontaktorganer og Kommisjonen i henhold til denne forordning. Alle opplysninger som sendes ved hjelp av den elektroniske databasen, skal lagres og behandles i den elektroniske databasen. Databasen skal være direkte tilgjengelig for vedkommende myndigheter, sentrale kontaktorganer og Kommisjonen. 2. Opplysninger fra enheter som utsteder et eksternt varsel i henhold til artikkel 27 nr. 1 eller 2, skal lagres og behandles i den elektroniske databasen. Disse enhetene skal imidlertid ikke ha tilgang til denne databasen. 3. Dersom en vedkommende myndighet, et utpekt organ eller en enhet som utsteder et eksternt varsel i henhold til artikkel 27 nr. 1 eller 2, fastslår at et varsel om en overtredelse som den eller det har utstedt i henhold til artikkel 26 eller 27, senere har vist seg å være ubegrunnet, skal myndigheten, organet eller enheten trekke tilbake dette varselet. Kommisjonen skal omgående fjerne de relevante opplysningene fra databasen, og skal underrette partene om grunnene til at de ble fjernet. Opplysningene om en overtredelse skal ikke lagres i den elektroniske databasen lenger enn det som er nødvendig for de formålene de ble samlet inn og behandlet for, og skal ikke lagres lenger enn fem år etter den dagen da a. en anmodet myndighet underretter Kommisjonen, i henhold til artikkel 12 nr. 2, om at en overtredelse innenfor Unionen har opphørt, b. koordinatoren underretter om at det samordnede tiltaket er avsluttet i henhold til artikkel 22 nr. 1, eller c. opplysningene er registrert i databasen i alle andre tilfeller. 4. Kommisjonen skal vedta gjennomføringsrettsakter som fastsetter praktiske og operative bestemmelser om hvordan den elektroniske databasen skal fungere. Disse gjennomføringsrettsaktene skal vedtas i samsvar med undersøkelsesprosedyren nevnt i artikkel 38 nr. 2. Artikkel 36. Avkall på tilbakebetaling av utgifter 1. Medlemsstatene skal gi avkall på alle krav om tilbakebetaling av utgifter som påløper i forbindelse med anvendelsen av denne forordning. 2. Uten hensyn til nr. 1 skal den anmodende myndighetens medlemsstat, når det gjelder anmodninger om håndhevingstiltak i henhold til artikkel 12, fortsatt være ansvarlig overfor den anmodede myndighetens medlemsstat for alle kostnader og tap som oppstår som en følge av tiltak som en domstol har avvist og funnet ubegrunnede hva angår kjensgjerningene i den aktuelle overtredelsen. Artikkel 37. Prioriteringer for håndhevingen 1. Innen 17. januar 2020 og deretter hvert annet år skal medlemsstatene utveksle opplysninger, med hverandre og med Kommisjonen, om sine prioriteringer for håndhevingen i forbindelse med anvendelsen av denne forordning. Disse opplysningene skal omfatte følgende: a. Opplysninger om markedstendenser som kan påvirke forbrukernes interesser i den berørte medlemsstaten og i andre medlemsstater. b. En oversikt over tiltak som er gjennomført i henhold til denne forordning i løpet av de siste to årene, og særlig undersøkelses- og håndhevingstiltak i forbindelse med de utbredte overtredelsene. c. Statistikk som er utvekslet gjennom varsler som nevnt i artikkel 26. d. De foreløpig prioriterte områdene for de neste to årene, for håndheving av unionsrett som beskytter forbrukernes interesser i den berørte medlemsstaten. e. De foreslåtte prioriterte områdene for de neste to årene, for håndheving av unionsrett som beskytter forbrukernes interesser på unionsplan. 2. Uten at det berører artikkel 33, skal Kommisjonen hvert annet år utarbeide en oversikt over opplysningene nevnt i nr. 1 bokstav a), b) og c), og gjøre den offentlig tilgjengelig. Kommisjonen skal underrette Europaparlamentet om dette. 3. I tilfeller der omstendighetene eller markedsvilkårene blir vesentlig endret i løpet av de to årene etter siste framlegging av opplysninger om deres prioriteringer for håndhevingen, skal medlemsstatene oppdatere sine prioriteringer for håndhevingen og underrette de andre medlemsstatene og Kommisjonen om dette. 4. Kommisjonen skal sammenfatte prioriteringene for håndhevingen som er framlagt av medlemsstatene i henhold til nr. 1 i denne artikkel, og skal årlig rapportere til komiteen nevnt i artikkel 38 nr. 1 for å gjøre det lettere å prioritere tiltak i henhold til denne forordning. Kommisjonen skal utveksle opplysninger om beste praksis og referansemåling med medlemsstatene, særlig med sikte på å utvikle kapasitetsbyggende virksomhet. Kapittel VII Sluttbestemmelser Artikkel 38. Komité 1. Kommisjonen skal bistås av en komité. Nevnte komité skal være en komité i henhold til forordning (EU) nr. 182/2011. 2. Når det vises til dette nummer, får artikkel 5 i forordning (EU) nr. 182/2011 anvendelse. Artikkel 39. Meldinger Medlemsstatene skal umiddelbart oversende Kommisjonen teksten til alle internrettslige bestemmelser om spørsmål som omfattes av denne forordning, som de vedtar, samt teksten til avtaler de inngår om spørsmål som omfattes av denne forordning, unntatt avtaler om enkeltsaker. Artikkel 40. Rapportering 1. Kommisjonen skal innen 17. januar 2023 framlegge for Europaparlamentet og Rådet en rapport om anvendelsen av denne forordning. 2. Rapporten skal inneholde en vurdering av anvendelsen av denne forordning, herunder en vurdering av hvor effektiv håndhevingen av unionsrett som beskytter forbrukernes interesser i henhold til denne forordning, er, særlig med hensyn til vedkommende myndigheters myndighet som omhandlet i artikkel 9, sammen med særlig en undersøkelse av hvordan de næringsdrivendes overholdelse av unionsrett som beskytter forbrukernes interesser, har utviklet seg på viktige forbrukermarkeder som berøres av handel over landegrensene. Rapporten skal om nødvendig følges av et forslag til regelverk. Artikkel 41. Oppheving Forordning (EF) nr. 2006/2004 oppheves med virkning fra 17. januar 2020. Artikkel 42. Ikrafttredelse og anvendelse Denne forordning trer i kraft den 20. dagen etter at den er kunngjort i Den europeiske unions tidende . Den får anvendelse fra 17. januar 2020. Denne forordning er bindende i alle deler og kommer direkte til anvendelse i alle medlemsstater. Utferdiget i Strasbourg 12. desember 2017. For Europaparlamentet For Rådet A. TAJANI M. MAASIKAS President Formann Vedlegg Direktiver og forordninger nevnt i artikkel 3 nr. 1 1. Rådsdirektiv 93/13/EØF av 5. april 1993 om urimelige vilkår i forbrukeravtaler (EFT L 95 av 21.4.1993, s. 29). 2. Europaparlaments- og rådsdirektiv 98/6/EF av 16. februar 1998 om forbrukarvern ved opplysning av prisar på forbruksvarer (EFT L 80 av 18.3.1998, s. 27). 3. Europaparlaments- og rådsdirektiv 1999/44/EF av 25. mai 1999 om visse sider ved forbrukerkjøp og tilknyttede garantier (EFT L 171 av 7.7.1999, s. 12). 4. Europaparlaments- og rådsdirektiv 2000/31/EF av 8. juni 2000 om visse rettslige aspekter ved informasjonssamfunnstjenester, særlig elektronisk handel, i det indre marked (direktivet om elektronisk handel) (EFT L 178 av 17.7.2000, s. 1). 5. Europaparlaments- og rådsdirektiv 2001/83/EF av 6. november 2001 om innføring av et fellesskapsregelverk for legemidler for mennesker (EFT L 311 av 28.11.2001, s. 67): artikkel 86-100. 6. Europaparlaments- og rådsdirektiv 2002/58/EF av 12. juli 2002 om behandling av personopplysninger og personvern i sektoren for elektronisk kommunikasjon (direktivet om personvern og elektronisk kommunikasjon) (EFT L 201 av 31.7.2002, s. 37): artikkel 13. 7. Europaparlaments- og rådsdirektiv 2002/65/EF av 23. september 2002 om fjernsal av finansielle tenester til forbrukarar, og om endring av rådsdirektiv 90/619/EØF og av direktiv 97/7/EF og 98/27/EF (EFT L 271 av 9.10.2002, s. 16). 8. Europaparlaments- og rådsforordning (EF) nr. 261/2004 av 11. februar 2004 om fastsettelse av felles regler for erstatning og assistanse til passasjerer ved nektet ombordstigning og ved innstilte eller vesentlig forsinkede flyginger samt om oppheving av forordning (EØF) nr. 295/91 (EUT L 46 av 17.2.2004, s. 1). 9. Europaparlaments- og rådsdirektiv 2005/29/EF av 11. mai 2005 om foretaks urimelige handelspraksis overfor forbrukere på det indre marked og om endring av rådsdirektiv 84/450/EØF, europaparlaments- og rådsdirektiv 97/7/EF , 98/27/EF og 2002/65/EF og europaparlaments- og rådsforordning (EF) nr. 2006/2004 (direktivet om urimelig handelspraksis) (EUT L 149 av 11.6.2005, s. 22). 10. Europaparlaments- og rådsforordning (EF) nr. 1107/2006 av 5. juli 2006 om rettigheter for funksjonshemmede passasjerer og passasjerer med redusert mobilitet på flyreiser (EUT L 204 av 26.7.2006, s. 1). 11. Europaparlaments- og rådsdirektiv 2006/114/EF av 12. desember 2006 om villedende og sammenlignende reklame (EUT L 376 av 27.12.2006, s. 21): artikkel 1, artikkel 2 bokstav c) og artikkel 4-8. 12. Europaparlaments- og rådsdirektiv 2006/123/EF av 12. desember 2006 om tjenester i det indre marked (EUT L 376 av 27.12.2006, s. 36): artikkel 20. 13. Europaparlaments- og rådsforordning (EF) nr. 1371/2007 av 23. oktober 2007 om jernbanepassasjerers rettigheter og forpliktelser (EUT L 315 av 3.12.2007, s.14). 14. Europaparlaments- og rådsdirektiv 2008/48/EF av 23. april 2008 om forbrukerkredittavtaler og om oppheving av rådsdirektiv 87/102/EØF (EUT L 133 av 22.5.2008, s. 66). 15. Europaparlaments- og rådsforordning (EF) nr. 1008/2008 av 24. september 2008 om felles regler for drift av lufttrafikk i Fellesskapet (EUT L 293 av 31.10.2008, s. 3): artikkel 22, 23 og 24. 16. Europaparlaments- og rådsdirektiv 2008/122/EF av 14. januar 2009 om forbrukervern med hensyn til visse aspekter ved avtaler om deltidsbruksrett, langtidsferieprodukter, videresalg og bytte (EUT L 33 av 3.2.2009, s. 10). 17. Europaparlaments- og rådsdirektiv 2010/13/EU av 10. mars 2010 om samordning av visse bestemmelser om tilbud av audiovisuelle medietjenester, fastsatt ved lov eller forskrift i medlemsstatene (direktivet om audiovisuelle medietjenester) (EUT L 95 av 15.4.2010, s. 1): artikkel 9, 10 og 11 og artikkel 19-26. 18. Europaparlaments- og rådsforordning (EU) nr. 1177/2010 av 24. november 2010 om rettar ved passasjerfart med båt på sjøen og på innanlandske vassvegar og om endring av forordning (EF) nr. 2006/2004 (EUT L 334 av 17.12.2010, s. 1). 19. Europaparlaments- og rådsforordning (EU) nr. 181/2011 av 16. februar 2011 om busspassasjerers rettigheter og om endring av forordning (EF) nr. 2006/2004 (EUT L 55 av 28.2.2011, s. 1). 20. Europaparlaments- og rådsdirektiv 2011/83/EU av 25. oktober 2011 om forbrukerrettigheter, om endring av rådsdirektiv 93/13/EØF og europaparlaments- og rådsdirektiv 1999/44/EF og om oppheving av rådsdirektiv 85/577/EØF og europaparlaments- og rådsdirektiv 97/7/EF (EUT L 304 av 22.11.2011, s. 64). 21. Europaparlaments- og rådsdirektiv 2013/11/EU av 21. mai 2013 om alternativ tvisteløsning i forbrukersaker og om endring av forordning (EF) nr. 2006/2004 og direktiv 2009/22/EF (ATF-direktivet) (EUT L 165 av 18.6.2013, s. 63): artikkel 13. 22. Europaparlaments- og rådsforordning (EU) nr. 524/2013 av 21. mai 2013 om nettbasert tvisteløsning i forbrukersaker og om endring av forordning (EF) nr. 2006/2004 og direktiv 2009/22/EF (NTF-forordningen) (EUT L 165 av 18.6.2013, s. 1): artikkel 14. 23. Europaparlaments- og rådsdirektiv 2014/17/EU av 4. februar 2014 om kredittavtaler for forbrukere i forbindelse med fast eiendom til boligformål og om endring av direktiv 2008/48/EF og 2013/36/EU og forordning (EU) nr. 1093/2010 (EUT L 60 av 28.2.2014, s. 34): artikkel 10, 11, 13, 14, 15, 16, 17, 18, 21, 22, 23, kapittel 10 og vedlegg I og II. 24. Europaparlaments- og rådsdirektiv 2014/92/EU av 23. juli 2014 om sammenlignbarhet av kostnader forbundet med betalingskontoer, bytte av betalingskontoer og adgang til å opprette og bruke betalingskontoer med grunnleggende funksjoner (EUT L 257 av 28.8.2014, s. 214): artikkel 3-18 og artikkel 20 nr. 2. 25. Europaparlaments- og rådsdirektiv (EU) 2015/2302 av 25. november 2015 om pakkereiser og sammensatte reisearrangementer, om endring av forordning (EF) nr. 2006/2004 og europaparlaments- og rådsdirektiv 2011/83/EU samt om oppheving av rådsdirektiv 90/314/EØF (EUT L 326 av 11.12.2015, s. 1). 26. Europaparlaments- og rådsforordning (EU) 2017/1128 av 14. juni 2017 om portabilitet over landegrensene av nettinnholdstjenester i det indre marked (EUT L 168 av 30.6.2017, s. 1). Del dokument Kopier URL Del på Twitter Del på Facebook Del på LinkedIn Del på e-post",
    "url": "https://lovdata.no/dokument/NL/lov/2009-01-09-2",
    "etag": null,
    "sist_sjekket": "2025-12-25 16:16:52 UTC"
  },
  "Forbrukertilsynet: Bærekraftveileder": {
    "hash": "cd7cb48c8b6671e2bca0fde421ab22acd800e30915aa657ae7ea063bbcb21328",
    "text": "Forbrukertilsynets veiledning om bruk av bærekraftpåstander i markedsføring Publisert: 1. september 2020 Oppdatert: 12. des 2023 1. Innledning 1.1 Kort om Forbrukertilsynet Forbrukertilsynet er en offentlig tilsynsmyndighet som jobber for å gjøre markedene enklere og tryggere for forbrukerne. Forbrukertilsynet verner forbrukernes interesser ved å forebygge og stanse ulovlig markedsføring, urimelige vilkår i kontrakter og annen praksis som er i strid med markedsføringsloven[1] (mfl.). I tillegg til markedsføringsloven fører Forbrukertilsynet tilsyn med at næringsdrivende overholder forbrukervernregler i angrerettloven, finansavtaleloven og en rekke andre lover. 1.2 Om veiledningen Denne veiledningen er utarbeidet for næringsdrivende som bruker miljømessige eller etiske egenskaper ved produkter i markedsføring overfor forbruker, uansett bransje. Den gjelder på samme måte for påstander om miljømessige eller etiske forhold som gjelder hele virksomheten, og ikke kun enkeltprodukter. For at forbrukerne skal kunne ta bevisste og informerte valg, er det viktig at næringsdrivende gir riktig og veiledende informasjon om produktet og dets etiske og/eller miljømessige fortrinn. Formålet med veiledningen er å hindre at forbrukere blir villedet, og å påvirke næringsdrivende til å innrette seg etter markedsføringsloven ved etikk- og miljømarkedsføring. Den skal også sikre konsekvent og lik saksbehandling hos Forbrukertilsynet. Veiledningen gir uttrykk for hvordan Forbrukertilsynet vil håndheve markedsføringsloven når det gjelder bærekraftmarkedsføring rettet mot forbrukere. Eventuelle særlige krav til markedsføringen eller til produkters egenskaper, merking eller liknende fastsatt i spesiallovgivning, blir ikke omtalt i veiledningen. Veiledningen er ikke en forskrift og gir ingen uttømmende fremstilling. Eksemplene underveis er kun ment som illustrasjoner av standpunktene, og må ikke oppfattes som klare og endelige svar på hva som er tillatt og ikke. Næringsdrivende som er i tvil om deres markedsføring er i overensstemmelse med markedsføringsloven, kan kontakte Forbrukertilsynet for veiledning. Forbrukertilsynet har ikke anledning til å forhåndsgodkjenne markedsføring, men kan gi veiledning om hvilke krav som gjelder.[2] 1.3 Definisjoner og begrepsbruk Med produkt menes i denne veiledningen alle varer og tjenester, herunder fast eiendom, rettigheter og forpliktelser.[3] Med bærekrafts-, miljø- og etikkpåstander menes bruk av utsagn, opplysninger, symboler, bilder, merkeordninger eller lignende i markedsføringen, som gir inntrykk av at et produkt har etiske eller miljømessige egenskaper, eller at en virksomhet tar særlige etiske eller miljømessige hensyn. Begrepene miljø, etikk og bærekraft brukes om hverandre i denne veiledningen, men sikter til samme typer markedsføringspåstander. Der hvor « skal» og « må» brukes i veiledningen, kan det etter Forbrukertilsynets syn utledes entydige krav til markedsføringen. De næringsdrivende må regne med at samme krav vil bli stilt til deres markedsføring med mindre det kan påvises i det enkelte tilfellet at spesielle forhold tilsier en annen løsning for den enkelte bedriften eller bransjen. Der « bør» er brukt, gir dette uttrykk for en anbefaling. Forbrukertilsynet har ikke tatt stilling til om det i alle tilfeller vil være i strid med loven ikke å følge en slik anbefaling, men disse tilfellene vil lett kunne bli bedømt som villedende. 2. Rettslig grunnlag i markedsføringsloven 2.1 Markedsføringsloven – generelt Denne veiledningen vil i hovedsak ta for seg forbudet mot urimelig og villedende handelspraksis, slik dette er regulert i mfl. §§ 6, 7 og 8. I tillegg nevnes kravene til god markedsføringsskikk og dokumentasjon for påstander som brukes i markedsføring i henholdsvis mfl. § 2 og § 3 annet ledd. Markedsføringsloven implementerer flere EU-direktiver, blant dem direktivet om urimelig handelspraksis (direktiv 2005/29/EF). Direktivet inneholder totalharmoniserte regler for markedsføring, blant annet forbudet mot urimelig handelspraksis som er tatt inn i mfl. § 6. Det må derfor tas hensyn til EU-domstolens tolkning av direktivet. Det er også av en viss interesse å se hen til praksis fra andre EU/EØS-land. Forbrukertilsynet vurderer markedsføring etter hvordan en alminnelig opplyst, rimelig oppmerksom og velunderrettet gjennomsnittsforbruker vil oppfatte den.[4] 2.2 Forbudet mot urimelig handelspraksis – mfl. § 6 Markedsføringsloven § 6 første ledd forbyr «urimelig handelspraksis». Dette er konkretisert i bestemmelsens andre ledd der det fremgår at en handelspraksis er «urimelig» dersom den strider mot «god forretningsskikk» overfor forbrukere, og er egnet til å vesentlig endre en forbrukers økonomiske atferd, slik at forbrukerne treffer beslutninger de ellers ikke ville ha truffet. Begge disse to vilkårene må være oppfylt for at en handelspraksis skal være urimelig. Forskrift om urimelig handelspraksis, gitt med hjemmel i § 6 femte ledd, inneholder typetilfeller som alltid er å anse som urimelige og dermed forbudt. Denne såkalte ”svartelista” følger av vedlegg 1 til direktivet om urimelig handelspraksis. Følgende punkter i forskriftens § 1 vil kunne være av særlig interesse når det gjelder bærekraftsmarkedsføring: At en næringsdrivende hevder å ha undertegnet atferdsregler når dette ikke er tilfellet. Å framvise et sertifikat, kvalitetsmerke eller tilsvarende uten å ha oppnådd nødvendig tillatelse. Å hevde at atferdsregler er godkjent av et offentlig organ eller annet organ uten at dette er tilfellet. Å hevde at en næringsdrivende (herunder vedkommendes handelspraksis) eller et produkt er godkjent, autorisert eller tillatt av et offentlig eller privat organ når dette ikke er tilfellet, eller å framsette en slik påstand uten å oppfylle vilkårene for godkjenning, anerkjennelse eller tillatelse. 2.3 Forbudet mot villedende handelspraksis – mfl. §§ 7 og 8 En handelspraksis er alltid urimelig og forbudt dersom den er villedende etter mfl. §§ 7 og 8, jf. mfl. § 6 fjerde ledd. 2.3.1 Villedende handlinger etter mfl. § 7 Markedsføringsloven § 7 regulerer villedende handlinger. Hvorvidt en handling er villedende beror på om markedsføringen inneholder uriktige opplysninger, eller om den på annen måte er egnet til å villede forbrukerne, jf. § 7 første ledd bokstav a–h. Spesielt viktig i denne sammenhengen er mfl. § 7 første ledd bokstavene a og b, hvor det fremgår at markedsføringen er villedende dersom den er egnet til å villede forbrukerne med hensyn til ytelsens eksistens eller art, eller ytelsens hovedegenskaper. Når man skal vurdere om markedsføring er villedende etter mfl. § 7 skal man ta utgangspunkt i helhetsinntrykket mottakeren sitter igjen med. Påstander som er faktuelt korrekte kan dermed tenkes å være villedende ut fra sammenhengen de er presentert i. Dette vilkåret stiller dermed krav til både innholdet i, og utformingen av markedsføring. 2.3.2 Villedende utelatelser etter mfl. § 8 Markedsføringsloven § 8 regulerer villedende utelatelser. Villedende utelatelser foreligger dersom den næringsdrivendes markedsføring utelater eller skjuler vesentlige opplysninger som forbrukerne trenger for å kunne ta en informert økonomisk beslutning, eller presenterer opplysningene på en uklar, uforståelig, tvetydig eller uhensiktsmessig måte, jf. § 8 første ledd første punktum. I vurderingen av om opplysninger er utelatt skal det blant annet tas i betraktning plass- eller tidsbegrensninger ved mediet som er benyttet, og eventuelle tiltak fra den næringsdrivende for å gjøre opplysningene tilgjengelige for forbrukerne på annen måte, jf. § 8 første ledd annet punktum. Uansett skal den næringsdrivende sørge for at forbrukerne får et riktig inntrykk av tilbudet eller ytelsen, slik at det ikke gis mangelfull informasjon, og § 8 første ledd annet punktum fritar ikke den nærings- drivende fra plikten til å opplyse om vesentlige begrensninger i tilbudet.[5] Manglende informasjon om hva som ligger i bærekraftpåstander som benyttes i markedsføringen, vil etter Forbrukertilsynets syn kunne være en villedende utelatelse i strid med mfl. § 8. 2.3.3 Påvirkningsvilkåret Et fellesvilkår i §§ 7 og 8 er at markedsføringen må være egnet til å påvirke forbrukerne til å treffe en økonomisk beslutning som ellers ikke ville ha blitt truffet. 2.4 Dokumentasjonsplikten – mfl. § 3 annet ledd Av markedsføringsloven § 3 annet ledd følger det at påstander som benyttes i markedsføringen må kunne dokumenteres. Dokumentasjon som godtgjør at påstandene er riktige skal foreligge på annonsørens hånd når markedsføringen skjer. Se punkt 3.2 i veiledningen for mer informasjon om innholdet i dokumentasjonsplikten ved bruk av bærekraftsmarkedsføring. 2.5 Krav til god markedsføringsskikk – mfl. § 2 Markedsføring må heller ikke stride mot god markedsføringsskikk, jf. mfl. § 2 første ledd. Ved vurderingen legges det vekt på om markedsføringen krenker allmenne etikk- eller moraloppfatninger, eller om det tas i bruk støtende virkemidler. Det følger av forarbeidene at miljøargumentasjon vil kunne rammes av § 2 første ledd og begrepet ”god markedsføringsskikk”.[6] 2.6 Øvrige reguleringer og veiledninger om tema Det er utarbeidet flere internasjonale veiledninger og selvreguleringer for bruk av miljøpåstander i markedsføring. Det Internasjonale Handels- kammer (ICC) har blant annet gitt ut en «ICC Advertising and Marketing Communications Code” (sist revidert i 2018).[7] Denne inkluderer deres ”International Code of Environmental Advertising”. Kodeksen inkorporerer også ISOs internasjonale standard for selvdeklarerte miljøpåstander (ISO 14021:1999). EU-kommisjonen omtaler også bruk av miljøpåstander i sin veiledning til direktivet om urimelig handelspraksis.[8] 3. Generell del 3.1 Innledning Under dette punktet vil vi redegjøre for de retningslinjer som kan utledes av de ovenfor nevnte lovbestemmelsene på området for bærekraftmarkedsføring. Dette punktet gjelder generelt for alle typer bærekraftpåstander i markedsføring. I tillegg til kravene som fremgår av dette punktet, omtales også særlige krav til bruk av profilering og visjoner i punkt 4 og til bruk av merkeordninger i punkt 5. 3.2 Helhetsinntrykket er avgjørende Når man skal vurdere om markedsføring er villedende, skal man ta utgangspunkt i hvilket helhetsinntrykk den er egnet til å gi forbrukerne. Markedsføringen skal både i innhold og utforming gi et korrekt og balansert helhetsinntrykk av produktet eller virksomheten som markedsføres. Påstander som isolert sett er korrekte kan tenkes å være villedende ut fra sammenhengen de er presentert i. Både utsagn og visuelle virkemidler som bilder, lyder, symboler, fargevalg og lignende vil etter en helhetsvurdering kunne gi et inntrykk av at produktet eller virksomheten har bærekraftsmessige fortrinn. Helhetsinntrykket vil også kunne påvirkes av måten bærekraftsmarkedsføringen kommuniseres på, herunder hvilke medier som brukes og i hvilken sammenheng påstandene fremsettes. 3.3 Påstander må kunne dokumenteres Alle påstander om faktiske forhold ved et produkt må kunne dokumenteres.[9] Denne dokumentasjonsplikten må ses i sammenheng med lovens forbud mot urimelig og villedende markedsføring. Påstander om miljømessige eller etiske forhold brukt i markedsføring som ikke tilstrekkelig kan dokumenteres vil anses som villedende og urimelige, og dermed være forbudt. Dokumentasjon som godtgjør at påstandene er riktige skal foreligge på annonsørens hånd når markedsføringen skjer . Undersøkelsen eller annen dokumentasjon som bekrefter at påstanden er riktig må i utgangspunktet være foretatt på forhånd og kunne fremlegges når det kreves. Det stilles krav til måten dokumentasjonen er fremkommet på . For at dokumentasjonen skal ha tilstrekkelig beviskraft, kreves det vanligvis at påstandene kan underbygges av uttalelser eller undersøkelser utført av uavhengige instanser med anerkjent faglig kompetanse. Dette medfører at undersøkelser som er utført av produsenten eller den virksomheten som markedsfører produktet, må være vurdert av en uavhengig instans, eller det må på annen måte kunne bekreftes at undersøkelsen har vært korrekt utført og at vurderingen av resultatet kan forsvares på et rent faglig grunnlag. Videre stilles det krav til dokumentasjonens innhold. Dokumentasjonen må være dekkende for den konkrete påstanden som fremsettes i markedsføringen. Kravene til dokumentasjonens innhold og omfang må blant annet ses i lys av den konkrete påstanden som fremsettes og hva slags produkt markedsføringen gjelder . Dokumentasjonsplikten er eksempelvis mer omfattende for frittstående, generelle bærekraftspåstander (eksempelvis «miljøvennlig», «grønn», «klimapositiv») enn for påstander som består av nøktern og presis produktinformasjon. For å dekke omfanget av slike frittstående, generelle bærekraftspåstander må den næringsdrivende som hovedregel kunne dokumentere at produktet under hele livssyklusen (”fra vugge til grav”) belaster vesentlig mindre enn andre produkter i samme produktkategori.[10] Det er også viktig at dokumentasjonen er oppdatert og korrekt for hele perioden den aktuelle påstanden skal brukes i markedsføringen av et produkt.[11] Dersom det foretas nye undersøkelser eller fremkommer dokumentasjon som trekker den tidligere konklusjonene i tvil, må man se påstandene som fremsettes i lys av den nye dokumentasjonen som foreligger. Dersom dette medfører at man ikke lenger sitter på oppdatert og korrekt dokumentasjon for påstandene som fremsettes i markedsføringen, så må man justere markedsføringsbudskapet deretter. 3.4 Korrekt, tydelig og balansert budskap 3.4.1 Påstander må være sanne Bærekraftspåstander i markedsføring vil være villedende dersom de inneholder uriktige og usannferdige opplysninger . Det vil eksempelvis være villedende å bruke et produktnavn som gir inntrykk av at produktet har spesielle miljømessige egenskaper dersom dette ikke er sant. Eksempel: Det vil være villedende å kalle en strømavtale «CO2-fri» dersom strømavtalen ikke har noen miljømessige fortrinn fremfor andre strømavtaler. 3.4.2 Ikke bruk generelle og vage påstander om bærekraft uten samtidig forklaring For å sikre at forbrukerne kan ta informerte kjøpsvalg, er det viktig at man i markedsføringen gir et presist og balansert inntrykk av produktenes miljømessige og etiske egenskaper. Generelle påstander som at et produkt er «miljøvennlig», «bærekraftig», «etisk» eller lignende kan være egnet til å gi forbrukerne positive assosiasjoner til produktet, og gi inntrykk av at produktet ikke har noen – eller bare en positiv – påvirkning på miljøet.[12] Slike påstander er også i liten grad egnet til å gi veiledning til forbrukere om hva det bærekraftsmessige fortrinnet til produktet faktisk er. Slike generelle påstander vil på denne måten kunne overselge de etiske eller miljømessige egenskapene ved produktet og forbrukeren kan sitte igjen med et feilaktig inntrykk av at produktet er bedre enn konkurrentene på flere områder enn hva som faktisk er tilfelle. Som nevnt i punkt 3.2 vil det også stilles strenge krav til dokumentasjon for å dekke omfanget av en slik påstand. På denne bakgrunn vil det som hovedregel være villedende og i strid med markedsføringsloven å anvende frittstående og generelle bærekraftpåstander (eksempelvis «miljøvennlig», «grønn», «klimapositiv»), uten å samtidig gi en forklaring på hvilke konkrete egenskaper ved produktene påstandene relaterer seg til. Eksempler på frittstående miljø- og etikkpåstander som i praksis ofte vil være villedende: «Miljøvennlig genser», «Bærekraftig flyreise» «Rettferdig kaffe», «Ta et etisk riktig valg – kjøp produkt X» 3.4.3 Krav til forklaring om produktets etiske eller miljømessige fortrinn Dersom en generell miljø- eller etikkpåstand er supplert med en forklaring som konkretiserer hvilke egenskaper ved produktet påstanden relaterer seg til, vil det normalt ikke være nødvendig å dokumentere påstanden med en livssyklusvurdering som gjelder hele produktet. Dokumentasjonskravet vil da relatere seg til de sidene ved produktet som forklaringen peker på. Det stilles krav til at forklaringen presenteres på en slik måte at forbrukerne leser den i sammenheng med den generelle påstanden. Dette gjelder også der man bruker noe mer balanserte påstander som «mer bærekraftig» eller «mindre miljøbelastende». Forklaringen må videre gi forbrukerne et presist bilde av produktets egenskaper. Forklaringen må ikke være tvetydig eller uklar, da øker sannsynligheten for at markedsføringen som helhet kan villede forbrukerne. Det må eksempelvis klart fremgå om den etiske eller miljømessige fordelen relaterer seg til hele eller deler av produktet, for eksempel om det gjelder produktets innhold eller emballasje. Videre skal det fremgå tydelig om de aktuelle markedsføringspåstandene gjelder den næringsdrivendes virksomhet som sådan, eller ett eller flere produkter som den næringsdrivende tilbyr. Det kan være hensiktsmessig å presentere informasjon «lag på lag», slik at forbrukeren ikke får all informasjon med en gang, men at det vises til hvor man kan finne mer informasjon. Det er imidlertid en forutsetning at forklaringen som gis i markedsføringens første «lag» er tilstrekkelig presis, slik at forbrukerne ikke villedes på dette stadiet. Dersom man benytter seg av en slik lagvis presentasjon av forklaringen vil det for eksempel ofte være villedende å bruke frittstående generelle miljø- eller etikkpåstander som «klimavennlig», «rettferdig» eller «bærekraftig» med forklaringen «ett klikk unna» (i hyperlenke). Eksempel: Hvis et klesplagg er laget av 80 % resirkulerte materialer, og dette er den miljømessige fordelen ved plagget som man ønsker å fremheve, vil det være mest presist å gi denne informasjonen umiddelbart. Man kan deretter lenke til en side hvor man kan lese mer om hva det resirkulerte materialet er, og hvorfor og på hvilken måte det utgjør en miljøfordel ved produktet. 3.4.4 Krav til relevans Det er viktig at man ikke overdriver eller overselger de etiske eller miljømessige egenskapene som fremheves i markedsføring. Med dette menes det at man i markedsføringen ikke må peke på uvesentlige sider ved produktets miljøpåvirkning, eller etiske forhold som relaterer seg til en uvesentlig del av produktet eller produktets produksjonskjede.[13] Bærekraftpåstander som relaterer seg til en marginal del av produktet vil lett kunne villede forbrukerne til å tro at de påståtte miljø- eller etikkfordelene er enda større enn hva de i realiteten er. Ved produkter som er særlig miljøbelastende, eller har særlige etiske utfordringer, vil en bærekraftpåstand lettere være knyttet til en uvesentlig side ved produktets totale belastning. For slike produkter må det derfor vises ekstra varsomhet ved bruk av virkemidler som gir forbrukeren inntrykk av at produktet har etiske eller miljømessige fortrinn. Det vil i alle tilfeller være villedende å fremstille rettigheter en forbruker har etter loven som en særlig fordel ved et produkt eller en virksomhet. For eksempel vil det være villedende å framheve en elektronikkforretning som miljøbevisst fordi man tar imot elektrisk avfall, når dette er et krav fastsatt i forskrift. 3.4.5 Se produktet i sammenheng med resten av markedet Når man fremhever etikk- eller miljøegenskaper ved et produkt kan dette lett gi forbrukeren et inntrykk av at produktet er bedre på dette feltet enn konkurrerende produkter. Som næringsdrivende må man defor sikre at markedføringen ikke gir et slikt inntrykk, dersom dette ikke kan dokumeteres.[14] 3.5 Bruk av virkemidler som spiller på følelser, frykt eller samvittighet Markedsføring bør ikke være utformet slik at den utnytter forbrukernes bekymring for miljø, klima eller etiske forhold, eller utnytter deres eventuelle manglende kunnskap om miljøet eller etiske forhold.[15] For reklame som er rettet mot barn, som kan ses eller høres av barn, eller som er av særlig interesse for barn, blir det etter markedsføringsloven stilt strengere regler for markedsføringen. Ved vurderingen av om et markedsføringstiltak strider mot god markedsføringsskikk overfor barn skal det blant annet vektlegges om markedsføringen «bruker skremmende virkemidler eller er egnet til å skape frykt eller angst». [16] 4. Særlig om virksomheters profilering og merkevarebygging 4.1 Forholdet til de øvrige punktene i veiledningen Punkt 4 angir forhold man må være særlig oppmerksom på ved virksomheters profilering og merkevarebygging der miljø- eller etikkengasjement fremheves i markedsføringen. Punktene 1, 2, 3 og 6 i veiledningen gjelder tilsvarende ved vurderingen av virksomheters profilering og merkevarebygging. 4.2 Generelt om profilering og merkevarebygging Markedsføringslovens krav gjelder også for profilering av en næringsdrivendes miljø- eller etikkprofil gjennom bruk av slagord, visjoner, samarbeid med ideelle organisasjoner eller lignende i markedsføring. Som næringsdrivende må man dermed være bevisst på at også slike markedsføringspåstander skal kunne dokumenteres, og ikke må villede forbrukere. Som for andre markedsføringspåstander, vil det være avgjørende hvilket helhetsinntrykk markedsføring som spiller på virksomhetens profil, visjoner o.l. er egnet til å gi den jevne forbruker. Det er imidlertid enkelte momenter man må være særlig oppmerksomme på ved bruk av slike visjoner og målsetninger i markedsføring. Det er særlig viktig å unngå sammenblanding mellom informasjon relatert til konkrete produkter og generell informasjon som gjelder hele virksomheten. Dersom konkrete produkter presenteres sammen med virksomhetens målsetninger eller liknende i markedsføring, kan dette være egnet til å gi forbrukeren et villedende inntrykk av at produktet er bedre i et miljømessig eller etisk perspektiv enn hva som egentlig er tilfelle. Markedsføringstiltaket bør være så konkret som mulig . Næringsdrivende bør peke på konkrete tiltak virksomheten gjør for miljøet eller andre formål, fremfor å påstå generelt at virksomheten er opptatt av miljøet eller tar etiske hensyn. Dette fordi opplysninger om konkrete tiltak og planer er mer informative og opplysende for forbrukeren enn vage og uklare utsagn om engasjement og verdier. Markedsføringstiltaket må ses i sammenheng med omfanget av etiske eller miljømessige tiltak hos virksomheten. Det vil kunne være villedende å fremheve konkrete tiltak eller enkelte sider ved en virksomhet, dersom dette er egnet til å gi virksomheten en bedre miljømessig eller etisk profil enn det objektivt sett er grunn til ut i fra virksomhetens omfang og virkeområde. Eksempel på generelle og uklarepåstander: ”Vi gir deg et grønt forsprang” ”Vi satser mot en mer rettferdig verden” Eksempel på en mer informativ påstand: ”Vi vil redusere vårt samlede klimagassutslipp med 50 %” 4.3 Særlig om målsetninger, visjoner eller lignende Opplysninger i markedsføringen om virksomhetens målsetninger, visjoner eller andre fremtidige forhold, bør brukes med stor forsiktighet. Påstander om fremtidige forhold vil etter sin natur være usikre, noe som kan gjøre det utfordrende å utforme markedsføringspåstander om fremtidsvisjoner som er tilstrekkelig presise og balanserte. Dette gjelder særlig målsetninger som virksomheten er langt fra å kunne oppfylle på tidspunktet for markedsføringstiltaket, eller målsetninger som er vagt utformet i markeds- føringen. For at en næringsdrivende skal kunne bruke påstander om målsetninger i markedsføringen, må bedriften ha klare og konkrete planer for å nå denne målsetningen. Påstanden må dessuten utformes så konkret som mulig. Eksempel på målsetning som er vag og lett vil kunne villede : «Vi skal bli klimapositive innen 2030!» Eksempel på en mer informativ målsetning: «Vi skal redusere våre karbonutslipp med 5 % hvert år de neste 10 årene». 4.4 Særlig om gode formål og samarbeid med ideelle organisasjoner Dersom det i markedsføringen gis opplysninger om at virksomheten støtter gode formål eller samarbeider med ideelle organisasjoner, må slike opplysninger suppleres med tydelig informasjon om premissene for samarbeidet. Hvis det eksempelvis markedsføres at virksomheten gir en fast sum til en organisasjon per produkt som blir solgt, må det gis så presise opplysninger som mulig, helst i kroner og øre, om hvor stor del av prisen på produktet som går til det gode formålet. Det bør være en henvisning i markedsføringen til hvor forbrukeren kan finne nærmere opplysninger om samarbeidet, for eksempel en link til en nettside hvor dette forklares mer inngående. Når støtten/samarbeidet opphører, skal alle opplysninger om støtten/samarbeidet fjernes fra markedsføringen, herunder emballasje. 5. Bruk av merkeordninger og symboler 5.1 Generelt I dette punktet omtales bruk av merker eller symboler i markedsføringen som skal indikere at et produkt eller en virksomhet har en form for miljømessig eller etisk egenskap, fordel eller sertifisering. Merkeordninger kan være en god måte å gi forbrukere informasjon om bærekraftmessige fordeler ved et produkt eller en virksomhet. Det er imidlertid viktig å unngå å bruke merkeordninger på måter som kan villede forbrukere. For å unngå at en merkeordning er villedende overfor forbrukere er det flere krav som må være oppfylt når man anvender merket i markedsføring: Kriteriene for bruk av merkeordningen eller symbolet må kunne etterprøves og kontrolleres. Den næringsdrivende må kunne dokumentere at kriteriene er oppfylt. Dokumentasjonen må underbygges av undersøkelser utført av uavhengige instanser med anerkjent faglig kompetanse.[17] Det bør gis opplysninger om hvor forbrukere kan finne mer informasjon om merkeordningen, f.eks. på virksomhetens internettside. Bruk av merkeordninger må ikke føre til en villedende «grønnvasking» av en merkevare eller en produktserie. Dersom bare et eller enkelte produkter i en produktserie er miljømerket, må det komme tydelig frem i markedsføringen hvilket produkt det gjelder. Merkeordningen i seg selv bør heller ikke fremheves i markedsføringen, utover en nøktern bruk av merkets logo, dersom produktet ikke er bedre enn en vesentlig andel av sammenlignbare produkter på markedet.[18] Markedsføringsbudskapet må ikke overdrives. Det vil si at markedsføringen ikke må gi inntrykk av at merkeordningen er bedre enn det ordningen gir grunnlag for. Eksempel : Et merke som kun sier noe om produktets emballasje, må ikke brukes på en slik måte at det gir inntrykk av at det relaterer seg til produktet i sin helhet. Eksempel: Det vil kunne være villedende dersom en vaskemiddelprodusent som tilbyr flere ulike vaskemiddel under samme merkevare, markedsfører merkevaren som svanemerket når bare et av produktene faktisk er svanemerket. 5.2 Forskjellige typer merkeordninger Det finnes en rekke forskjellige merkeordninger med varierende oppslutning, anerkjennelse og kvalitet. Merkeordningene kan være private initiativer eller offisielle ordninger som er godkjente eller administrerte av offentlige styresmakter. Offisielle merkeordninger vil ofte i større grad enn private sikre krav til blant annet uavhengighet og verifikasjon, som nevnt i punkt 5.1. For forbrukerne kan det være mer oversiktlig og gi bedre veiledning at produkter fra ulike produsenter slutter opp om samme offisielle merkeordning, fremfor at ulike produsenter utvikler hver sine merkeordninger. Forbrukertilsynet anbefaler derfor at næringsdrivende anvender offisielle merkeordninger der det er mulig. Enkeltstående virksomheters merker vil lettere kunne være egnet til å villede forbrukerne enn offisielle merkeordninger. Denne type merkeordninger vil vanskeligere oppfylle kravene som stilles til uavhengighet og etterprøvbarhet i samme grad som offisielle merkeordninger. Det vil lett kunne villede forbrukere dersom det er forvekslingsfare mellom en privat og en offisiell merkeordning. Det samme gjelder dersom man anvender en privateid merkeordning på et felt hvor det eksisterer en offisiell merkeordning fra før. 6. Tilsyn og sanksjoner Forbrukertilsynet skal søke å påvirke næringsdrivende til å innrette seg etter markedsføringsloven (mfl.) og annet regelverk som Forbrukertilsynet fører tilsyn med. Ved brudd på markedsføringsloven eller annen lovgivning som vi håndhever, kan Forbrukertilsynet fatte vedtak om forbud eller påbud (§ 40), tvangsmulkt (§ 41) og i visse tilfeller overtredelsesgebyr (§ 42), jf. mfl. § 39. Forbrukertilsynets vedtak kan klages inn for Markedsrådet (§ 37). Vedtak kan også rettes mot personer eller selskaper som medvirker til lovbrudd (§ 39 tredje ledd). Medvirkningsansvaret omfatter fysiske personer, for eksempel daglig leder, styreleder eller styremedlemmer i et selskap. Det omfatter også andre selskaper som har medvirket til lovbruddene, for eksempel reklamebyråer som har bistått ved utformingen av den ulovlige markedsføringen og medier eller plattformer som har formidlet denne. For å sikre at vedtak etter § 40 overholdes, skal Forbrukertilsynet fastsette en tvangsmulkt som den som vedtaket retter seg mot skal betale dersom vedkommende overtrer vedtaket (§ 41). Forbrukertilsynet kan unnlate å fastsette en tvangsmulkt dersom særlige grunner tilsier det. Tvangsmulkten kan settes som et engangsbeløp, et beløp pr. overtredelse eller som en løpende mulkt (f. eks. pr. dag eller uke inntil den næringsdrivende slutter å bryte vedtaket) Forbrukertilsynet kan også fatte vedtak om overtredelsesgebyr ved brudd på blant annet forbudet mot urimelig og villedende handelspraksis i mfl. § 7 og § 8 jf. § 6, og ved brudd på forskrift om urimelig handelspraksis, jf. mfl. § 42. Et overtredelsesgebyr kan ilegges hvis overtredelsen er forsettlig eller uaktsom, og den enten anses som vesentlig eller har skjedd gjentatte ganger. Vedtak om overtredelsesgebyr kan treffes på selvstendig grunnlag, men det kan også treffes samtidig med vedtak om tvangsmulkt etter § 41. Enhver plikter å gi Forbrukertilsynet de opplysninger som tilsynet krever, og Forbrukertilsynet kan også foreta granskning og kreve utlevert dokumenter mv. (§ 34). For å sikre at pålegg om å gi opplysninger etterkommes, kan Forbrukertilsynet fastsette en tvangsmulkt (løpende eller engangsbeløp) som den som pålegget retter seg mot, skal betale dersom pålegget ikke etterkommes (§ 41 tredje ledd). Fotnoter [1] Lov 9. januar 2009 nr. 2 om kontroll med markedsføring og avtalevilkår mv . [2] Se forskrift om Forbrukertilsynets og Markedsrådets saksbehandling mv. § 3 annet og tredje punktum. [3] Jf. Europaparlaments- og Rådsdirektiv 2005/29/EF artikkel 2c [4] Ot.prp. nr. 55 (2007–2008) pkt. 4.4.3.3 «Forbruker – gjennomsnittsforbruker» [5] Se Ot.prp. nr. 55 (2007–2008) s. 55 og 196. [6] Se Ot.prp. nr. 55 (2007-2008) s. 43. [7] Se Consolidated ICC Code of Advertising and Marketing Communication Practice [8] Se Guidance on the implementation/application of directive 2005/29/ec on unfair commercial practices [9] Ot.prp.nr.55 (2007-2008) s. 27 [10] Markedsrådet var i sak MR-1993-20 (Braun Norge AS) enig med daværende Forbrukerombudet i at et slikt prinsipp må gjelde for frittstående miljøpåstander [11] EU-kommisjonens veiledning til direktiv om urimelig handelspraksis s. 106 [12] EU-kommisjonens veiledning til direktiv om urimelig handelspraksis s. 99 [13] EU-kommisjonens veiledning til direktiv om urimelig handelspraksis s. 100 [14] Se veiledningens punkt 3.2 om kravet til dokumentasjon. [15] ICC Advertising and Marketing Communications Code 2018 – artikkel D1: “Marketing communication should be so framed as not to abuse consumers’ concern for the environment, or exploit their possible lack of environmental knowledge”. [16] Se mfl. § 21 bokstav c, jf. § 2. Det vises også til Forbrukertilsynets veiledning om handelspraksis overfor barn og unge [17] Se også punkt 3.2 [18] Se også punkt 3.3.5",
    "url": "https://www.forbrukertilsynet.no/lov-og-rett/veiledninger-og-retningslinjer/forbrukertilsynets-veiledning-om-bruk-av-baerekraftpastander-markedsforing",
    "etag": null,
    "sist_sjekket": "2025-12-25 16:16:54 UTC"
  },
  "Miljødirektoratet: Kjemikalienyheter": {
    "hash": "974e2624854e17920236bdd58e6fdf85c23b1817cad8bf92fa43d6c02da17a2c",
    "text": "Reach står for Registration, Evaluation, Authorisation and restriction of Chemicals. Reach er en EU-forordning ((EF) nr. 1907/2006) som i Norge er gjennomført i Reach-forskriften. Reach-forordningen er under endring I EUs kjemikaliestrategi for bærekraft fra 2020 identifiserte Europakommisjonen behov for å revidere Reach-forordningen for å oppnå bedre beskyttelse av mennesker og miljø mot farlige kjemikalier. Den planlagte revisjonen ble i 2024 utsatt på ubestemt tid. Den nye Europakommisjonen kan komme til å legge fram et forslag til revidert Reach. Reach identifiserer og regulerer kjemikalier Reach er et grunnleggende og omfattende regelverk for identifisering og regulering av kjemikalier. Regelverket gjelder for stoffer alene, i blanding og i faste produkter og legger ansvar og plikter på virksomheter i hele forsyningskjeden. Virksomhetene har et stort ansvar i å vite og dokumentere hva de lager, omsetter og bruker av kjemikalier. Informasjon om kjemiske stoffers farlige egenskaper blir med Reach tilgjengelig for alle. Dette er et viktig informasjonsgrunnlag for myndighetene i arbeidet med å regulere farlige stoffer, men også som kilde til informasjon for andre, som virksomheter og forbrukere. Registrering Virksomheter må registrere sine stoffer til det europeiske kjemikaliebyrået Echa. De må dokumentere egenskapene til stoffene og vise hvordan disse kan håndteres på en trygg måte for helse og miljø, før de kan omsettes på markedet. Plikten til å registrere gjelder de som lager eller importerer (til EU/EØS) årlige mengder på 1 tonn eller mer av et stoff, alene eller i blanding. I enkelte tilfeller gjelder også plikten for stoffer som inngår i faste produkter, hvis stoffene frigjøres fra produktet med hensikt. Kjemikaliebyrået Echa har med Reach verdens største stoffdatabase, med informasjon om over 22000 registrerte stoffer som importeres til eller produseres i EU/EØS i årlige mengder på 1 tonn eller mer. Evaluering Myndighetene gjennomgår dokumentasjonen i virksomhetenes Reach-registreringer i tre ulike prosesser. Virksomhetene kan bli pålagt å sende inn mer informasjon. Kandidatlista Stoffer som gir stor grunn til bekymring (SVHC, substances of very high concern) føres opp på kandidatlista. Stoffene er kandidater til videre regulering. Virksomheter må informere kunder og myndighetene ved omsetning av faste produkter som inneholder SVHC-stoffer, og legge inn informasjon i Scip-databasen hos Echa. Autorisasjon SVHC-stoffer som er i omfattende bruk og medfører fare for eksponering av mennesker og miljø føres opp på Reach vedlegg XIV. Virksomheter som fortsatt har behov for å bruke disse stoffene må søke om autorisasjon. Restriksjon Reach vedlegg XVII inneholder stoffer og stoffgrupper som gir uakseptabel risiko for helse og/eller miljø. Stoffene er helt eller delvis forbudt. Informasjon i forsyningskjeden Leverandører av farlige kjemikalier skal levere sikkerhetsdatablad (SDS) til sine kunder. Et sikkerhetsdatablad gir informasjon om egenskaper og angir vernetiltak for de som jobber med eller i nærheten av farlige kjemikalier. Virksomhetenes plikter Aktør som bringer et stoff i omsetning (plasserer det på markedet) alene, i blanding eller i faste produkter. Kan inneha enhver av rollene nedenfor. En fremstiller (\"manufacturer\") er en aktør som lager et kjemisk stoff i EU/EØS-området. registreringsplikt til Echa hvis årlig fremstilt mengde av et stoff (alene eller i blanding) er ≥ 1 tonn informasjonsplikt til kunder om farlige kjemikalier. Husk plikten til å klassifisere og merke i gjeldende regelverk. undersøke og sikre at det ikke er knyttet restriksjoner til fremstilling av et stoff undersøke om det er krav om autorisasjon før omsetning og bruk av et stoff oppbevare dokumentasjon i minst 10 år gjelder de opplysningene som er nødvendige for å oppfylle virksomhetens plikter i henhold til Reach Det er flere kjemikalieregelverk som gjelder ved fremstilling av stoffer. En produsent (\"producer\") er en aktør som produserer eller setter sammen et fast produkt (\"article\") i EU/EØS-området. I Reach-sammenheng defineres produsenter som etterfølgende brukere. I tillegg gjelder: registreringsplikt til Echa for stoff i produktet gjelder på visse betingelser: når det er tilsiktet at stoffet skal frigis fra produktet ved normal bruk og årlig mengde av stoffet er ≥ 1 tonn (pr produsent, for alle produktene som inneholder dette stoffet) informasjonsplikt til Echa og til kunder ved innhold av stoffer på kandidatlista (SVHC-stoffer) undersøke om det er krav om autorisasjon for bruk av stoffer i produktet undersøke og sikre at det ikke er knyttet restriksjoner til bruk av stoffer i produktet oppbevare dokumentasjon i minst 10 år gjelder de opplysningene som er nødvendige for å oppfylle virksomhetens plikter i henhold til Reach Det er flere kjemikalieregelverk som gjelder ved produksjon av faste produkter. En importør (\"importer\") er en aktør som er ansvarlig for import av stoffer (alene, i blanding eller i faste produkter) fra land utenfor EU/EØS-området. Ved innførsel fra land innenfor EU/EØS har man i Reach-sammenheng plikter som nedstrømsbruker eller distributør. Import av stoff, alene eller i blanding (stoffblanding) registreringsplikt til Echa hvis årlig importert mengde av et stoff er ≥ 1 tonn informasjonsplikt til kunder om farlige kjemikalier. Husk plikten til å klassifisere og merke i gjeldende regelverk. undersøke og sikre at det ikke er knyttet restriksjoner til omsetning undersøke om det er krav om autorisasjon før omsetning og bruk av et stoff oppbevare dokumentasjon i minst 10 år gjelder de opplysningene som er nødvendige for å oppfylle virksomhetens plikter i henhold til Reach Det er flere kjemikalieregelverk som gjelder ved import av et stoff eller en stoffblanding. Import av fast produkt (\"article\") registreringsplikt til Echa for stoff i produktet gjelder på visse betingelser: når det er tilsiktet at stoffet skal frigis fra produktet ved normal bruk og årlig mengde av stoffet er ≥ 1 tonn (pr importør, for alle produktene som inneholder dette stoffet) informasjonsplikt til Echa ved innhold av stoffer på kandidatlista (SVHC-stoffer) undersøke og sikre at det ikke er knyttet restriksjoner til import av stoffer i produktet oppbevare dokumentasjon i minst 10 år gjelder de opplysningene som er nødvendige for å oppfylle virksomhetens plikter i henhold til Reach Det er flere kjemikalieregelverk som gjelder ved import av faste produkter. En nedstrømsbruker/etterfølgende bruker (\"downstream user\") er en aktør i EU/EØS-området som bruker et stoff (alene eller i blanding) i sin industri- eller yrkesvirksomhet. En forbruker er ikke en etterfølgende bruker. Roller Du er en nedstrømsbruker om du kan identifisere deg med en eller flere av følgende roller: formulerer - lager stoffblandinger (eks. vaskemidler, maling) sluttbruker - bruker stoffer eller stoffblandinger (eks. håndverksbedrifter, rengjøringsbyrå og produsenter av faste produkter (\"articles\") kjøper kjemikalier fra leverandører innenfor EU/EØS-området, inkludert via enerepresentant for leverandør utenfor EU/EØS (artikkel 8) reimportør: importerer et stoff inn til EU/EØS-området, alene eller i en stoffblanding, som opprinnelig ble fremstilt i EU/EØS og som er registrert av noen i den samme forsyningskjeden (artikkel 2(7)(c)) omemballerer: overfører stoff eller stoffblandinger fra en emballasje til en annen (\"rebranding\") Plikter Som nedstrømsbruker kan du ha flere plikter i Reach, avhengig av rollen din og hvilke typer kjemikalier det er snakk om. Ved mottak av sikkerhetsdatablad/utvidet sikkerhetsdatablad: følge instruksjonene nøye sjekke at egne bruksområder er dekket informere leverandører om ev. nye bruksområder (egne og kunders) og nye opplysninger om fare hvis eget bruksområde ikke vil bli vil dekket av registreringen av stoffet: utarbeide egen kjemikaliesikkerhetsrapport som skal være tilgjengelig for myndighetstilsyn sende melding til Echa («downstream user report») Ved videresalg av kjemikalier: informasjonsplikt til kunder om farlige kjemikalier, vedlegge eller innarbeide relevante eksponeringsscenarier. Husk plikten til å klassifisere og merke i gjeldende regelverk. informasjonsplikt til kunder for kjemikalier uten krav til sikkerhetsdatablad (artikkel 32), omfatter blant annet opplyse om registreringsnummer i Reach opplyse om eventuell autorisasjon gitt eller nektet og pålagte restriksjoner ev. andre opplysninger nødvendige for risikohåndteringstiltak Hvis du skal selge en stoffblanding som du har formulert er det flere kjemikalieregelverk som gjelder Generelle plikter ved bruk av stoffer undersøke om bruk av et stoff er tillatt eller om du har informasjonsplikt oppført på vedlegg XIV - krav om autorisasjon? Se under \" Hvem må ha autorisasjon? her: oppført vedlegg XVII - omfattet av en restriksjon? Du må sikre at din bruk er tillatt. oppført på kandidatlista? Da kan du ha informasjonsplikt til kunder og til Echa oppbevare dokumentasjon i minst 10 år gjelder de opplysningene som er nødvendige for å oppfylle virksomhetens plikter i henhold til Reach forsikre seg om at \"egne\" stoffer er/vil bli registrert i henhold til reglene, ved å for eksempel spørre oppover i forsyningskjeden En distributør er en aktør i EU/EØS-området som bare lagrer eller bringer i omsetning stoffer (alene eller i blanding) på vegne av tredjemann. Detaljhandlere regnes som distributører. for farlige kjemikalier: videreformidle informasjon til kunder, vedlegge sikkerhetsdatablad og eksponeringsscenarier for kjemikalier uten krav til sikkerhetsdatablad: videreformidle informasjon til kunder (artikkel 32), omfatter blant annet opplyse om registreringsnummer i Reach opplyse om eventuell autorisasjon gitt eller nektet og pålagte restriksjoner ev. andre opplysninger nødvendige for risikohåndteringstiltak videreformidle informasjon fra kunder til leverandører om kunders nye bruksområder og nye opplysninger om fare oppbevare dokumentasjon i minst 10 år gjelder de opplysningene som er nødvendige for å oppfylle virksomhetens plikter i henhold til Reach Miljødirektoratets rolle Miljødirektoratet er sammen med Arbeidstilsynet ansvarlig myndighet for Reach. Miljødirektoratet er koordinerende myndighet i Norge og gjennomfører endringer i Reach i norsk regelverk, med unntak av den delen av regelverket som blant annet omhandler sikkerhetsdatablader, der Arbeidstilsynet har ansvaret. Mer om Miljødirektoratets arbeid Miljødirektoratet deltar aktivt i arbeidet med å regulere kjemikalier i EU/EØS og har representanter i komiteer og ekspertgrupper tilknyttet Reach. Miljødirektoratet, EU-landene og Echa utarbeider forslag om regulering av stoffer. Innspill kan gis blant annet i offentlig høring. Etter grundig gjennomgang i Echas ekspertkomiteer gir Echa sin anbefaling til EU-kommisjonen, som fatter de endelige vedtakene. Miljødirektoratet deltar også i arbeidet med gjennomgangen av virksomhetenes registreringer (Evaluation). Miljødirektoratet, DSB, Arbeidstilsynet og Petroleumstilsynet fører på sine ansvarsområder tilsyn med at norske virksomheter overholder kravene i regelverket. Vi gir også råd og veiledning. Relevante lenker",
    "url": "https://www.miljodirektoratet.no/ansvarsomrader/kjemikalier/reach/",
    "etag": null,
    "sist_sjekket": "2025-12-25 16:16:55 UTC"
  },
  "DFØ: Miljøkrav i offentlige innkjøp": {
    "hash": "b83daabd44546c2343f6490f499bf83a942f6813aa9cc959453a2514d3de0964",
    "text": "Klima og miljø i offentlige anskaffelser Klima og miljø i offentlige anskaffelser Kriterieveiviseren Finn formuleringer til krav og kriterier for miljø og sosialt ansvar, og dokumentasjon av kravene, som kan stilles i en anskaffelsesprosess. Klima- og miljørisikolisten Finn informasjon om sentrale klima- og miljøbelastninger for ulike anskaffelser, og tiltak som kan gjøres for å ta hensyn til disse. Veileder til regler om klima- og miljøhensyn Få veiledning for å etterleve reglene om 30 % vektlegging av klima- og miljøhensyn. Veiledere og verktøy om grønne anskaffelser Kom i gang med grønne anskaffelser Veilederen gir en introduksjon til hva grønne anskaffelser er, hva dere er pliktig til å gjøre som offentlig oppdragsgiver og hvordan dere kan stille gode klima- og miljøkrav. Bruk av miljømerker, miljøvaredeklarasjoner og miljøledelsessystem i anskaffelser Hvordan miljøsertifiseringer, miljømerker, EPDer, attester med mer kan brukes for å oppfylle kvalifikasjonskrav og miljøspesifikasjoner samtidig som behovet ditt dekkes. Handlingsplan for grønne og innovative anskaffelser Handlingsplanen er revidert, og viser hva som skal til for å øke andelen grønne og innovative offentlige anskaffelser. Effekt- og analyseverktøy Få oversikt over din bilpark, hjelp til å beregne, planlegge og følge opp klimafotavtrykket fra matanskaffelsene eller sett utslippsramme for ditt byggeprosjekt. Her finner du DFØs analyseverktøy for å beregne og vise effektene av deres klima- og miljøtiltak. Eksempelbank for klima- og miljøvennlige anskaffelser Få inspirasjon og lær av andres grønne anskaffelser. Innsatsteamet for bærekraftige og innovative anskaffelser Se hvordan du kan bruke innsatsteamet for å hjelpe din virksomhet. Sparretelefonen om offentlige anskaffelser Du kan ringe oss eller sende spørsmålet ditt i vårt kontaktskjema. Statistikk om klima- og miljøhensyn i offentlige anskaffelser Analyser av konkurransegrunnlag som gir innsikt i hvordan klima- og miljøhensyn ivaretas i offentlige anskaffelser. Klimafotavtrykket til offentlige anskaffelser Se oversikt over analyser DFØ har gjort av klimafotavtrykket til offentlige anskaffelser. Kategorier med innhold om klima og miljø Bygg, anlegg og eiendom (BAE) Mat og måltidstjenester IT utstyr Emballasje og plast Transport Møbler Tekstil Opptak av webinar DFØs webinarer om bærekraftige og innovative anskaffelser Podkast Podkast om anskaffelser Undersøkelser og rapporter Klimaundersøkelse av statlige virksomheter.pdf pdf 2.43 MB DFØ-notat 2025:01 Hvordan får vi til grønnere og smartere offentlige innkjøp? Lav- og nullutslippskrav ved anskaffelse av ferger og hurtigbåter Nullutslippstransport i leveranser til det offentlige Flere veiledere Ofte stilte spørsmål Klima- og miljøspørsmål Aktuelt Rogaland fylkeskommune fikk DFØs anskaffelsespris Rogaland fylkeskommune ble i dag kåret til vinner av Direktoratet for forvaltning og økonomistyrings (DFØ) anskaffelsespris for 2025 for sitt målrettede og gjennomgående arbeid med bærekraftig forbruk i hele organisasjonen. Publisert: 4. november 2025 Ny DFØ-statistikk samlet på én nettside Vi har publisert ny og forbedret statistikk om offentlige anskaffelser og samlet den på én nettside for enkel tilgang. Publisert: 3. november 2025 Revidert handlingsplan for økt andel klima- og miljøvennlige offentlige anskaffelser og grønn innovasjon Handlingsplanen gir deg som innkjøper konkret veiledning i hvordan være med å redusere klima- og miljøfotavtrykket i offentlige anskaffelser Publisert: 31. oktober 2025 Gjør mer bærekraftige anskaffelser av tekstiler Nå er det lettere å fremme bærekraft når du gjør anskaffelser av tekstil. Du finner helt nye forslag til krav og kriterier i Kriterieveiviseren Publisert: 19. september 2025 Seminarer om klima og miljø i anskaffelser av bygg, anlegg og eiendom Sammen med advokatfirmaet CMS Kluge inviterer DFØ til to frokostseminarer som skal hjelpe deg med å hensynta klima og miljø i dine BAE-anskaffelser. Publisert: 3. september 2025",
    "url": "https://www.anskaffelser.no/berekraftige-anskaffingar/klima-og-miljo-i-offentlige-anskaffelser",
    "etag": null,
    "sist_sjekket": "2025-12-25 16:16:55 UTC"
  },
  "Svanemerket: Nye krav (Høringer)": {
    "hash": "de63166be6825b1ce22b5a784307682ebca37d7d99ca4da52d744000db7db9ce",
    "text": "Høringer Svanemerkets miljøkrav for en bestemt produktkategori revideres hvert tredje til femte år for å gjenspeile ny kunnskap, produktutvikling og forbedrede produksjonsprosesser. Kravene utarbeides i en transparent prosess i samråd med eksperter fra næringsliv, miljøorganisasjoner og myndigheter. Før nye krav vedtas, legges de ut på åpen høring. Pågående høringer Se oversikt over pågående og kommende høringer på våre nordiske nettsider Tidligere høringer Høring: Forslag til miljøkrav for svanemerkede eventer Nyhet | Høringer 21.01.2025 Høring: Reviderte krav for vinduer og ytterdører Nyhet | Høringer 12.06.2024 Høring: Forslag til miljøkrav for svanemerking av vindusbytte Nyhet | Høringer 11.06.2024 Høring: Reviderte krav for renholdstjenester Nyhet | Høringer 04.06.2024 Høring: Forslag til miljøkrav for svanemerking av bygningsdrift Nyhet | Høringer 09.04.2024 Høring: Reviderte krav for kjemiske byggprodukter Nyhet | Høringer 04.04.2024 Høring: Reviderte krav for kontor- og hobbyartikler Nyhet | Høringer 05.03.2024 Høring: Reviderte krav for kosmetiske produkter Nyhet | Høringer 27.02.2024 Høring: Reviderte krav for utvendig panel og kledning Nyhet | Høringer 21.02.2024 Høring: Reviderte krav for vaskehaller for kjøretøy Nyhet | Høringer 19.09.2023 Høring: Reviderte krav til rehabilitering av bygninger Nyhet | Høringer 13.09.2023 Høring: Reviderte krav til gulv og underlag til gulv Nyhet | Høringer 21.06.2023 Høring: Forslag til reviderte miljøkrav for svanemerking av bygningsplater og lister til innendørs bruk Nyhet | Høringer 15.06.2023 Høring: Forslag til reviderte miljøkrav til fettavvisende papir Nyhet | Høringer 11.05.2023 Høring: Forslag til reviderte miljøkrav til avisingsmidler Nyhet | Høringer 28.03.2023",
    "url": "https://svanemerket.no/horinger/",
    "etag": null,
    "sist_sjekket": "2025-12-25 16:16:56 UTC"
  },
  "Regjeringen: EØS-notater (Klima/Miljø)": {
    "hash": "78651b7fe87070c8e2b713e1533056caf37549d33d860520e703b58e4ad9fcc6",
    "text": "Pressemelding | Nr: 23/2012 | Dato: 21.06.2012 Norge vil innføre såkalt land-for-land-rapportering, som betyr at selskaper i utlandet må rapportere om utbetalinger til utenlandske myndigheter. Ved overrekkelse av en underskriftskampanje om saken, møtte finansminister Sigbjørn Johnsen en hylende ”fanklubb”. (Se video i bunnen av artikkelen. Artikkelen fortsetter under bildet. ) Last ned høyoppløst versjon (Foto: Tor Martin Bærum/Finansdepartementet) Land-for-land rapportering (LLR) innebærer at nærmere angitte selskaper må rapportere om utbetalinger de gjør til myndighetene i de enkelte land hvor de driver sin virksomhet. - Formålet er blant annet å synliggjøre betalingsstrømmer og gjøre myndighetene i de landene hvor foretakene opererer, ansvarlige for bruken av inntekter fra sine naturressurser, sier finansminister Johnsen. - Jeg er stolt av at Norge går foran for å bekjempe skatteunndragelser. Fattige land trenger skatteinntekter for å satse på helse og utdanning. Derfor bør rapporteringen også vise forholdet mellom betalt skatt og uttak av naturressurser, sier utviklingsminister Heikki Holmås. EU-kommisjonens forslag til LLR-regelverk ligger for tiden til behandling i Rådet og Europaparlamentet. Norske myndigheter vil nå arbeide overfor EU for at det utvikles et så godt og robust LLR-regelverk som mulig i EU, og at regler om LLR settes i kraft i hele EØS-området så raskt som mulig. Regjeringen tar sikte på å innføre nasjonale regler om LLR i Norge fra 1. januar 2014, selv om ikrafttredelsen skulle vise seg å skje på et noe senere tidspunkt i EU. (Artikkelen fortsetter under bildet) Last ned høyoppløst versjon (Foto: Tor Martin Bærum/Finansdepartementet) I denne saken har finansminister Sigbjørn Johnsen møtt et spesielt engasjement. Changemaker og Kirkens Nødhjelp er opptatt av at det skal innføres bestemmelser om land-for-land rapportering, og overrakte i denne forbindelse over 38 500 underskrifter til finansministeren til støtte for slike rapporteringskrav. De har også opprettet det de kaller en ”fanklubb” for ministeren, med eget nettsted, videoer, sanger, plakater og bannere. Da ”fanklubben” under overrekkelsen ble kjent med regjeringens standpunkt, ble det jubelrop, hyl og allsang. Finansministeren takket for engasjementet de har vist. Til toppen",
    "url": "https://www.regjeringen.no/no/tema/europapolitikk/eos-notatbasen/id686653/?topic=klima-og-miljo",
    "etag": null,
    "sist_sjekket": "2025-12-25 16:16:57 UTC"
  }
}